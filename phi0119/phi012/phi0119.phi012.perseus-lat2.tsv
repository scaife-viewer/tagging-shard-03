1	Curate ut splendor meo sit clupeo clarior
2	quam solis radii esse olim quom sudumst solent,
3	ut, ubi usus veniat, contra conserta manu
4	praestringat oculorum aciem in ácie hostibus.
5	nam ego hanc machaeram mihi consolari volo,
6	ne lamentetur neve animum despondeat,
7	quia se iam pridem feriatam gestitem,
8	quae misera gestit † et fratrem facere ex hostibus.
9	sed ubi Artotrogus hic est?
9a	Stat propter virum
10	fortem atque fortunatum et forma regia;
11	tum bellatorem — Mars haud ausit dicere
12	neque aequiperare suas virtutes ad tuas.
13	Quemne ego servavi in campis Curculioniis,
14	ubi Bumbomachides Clutomistaridysarchides
15	erat imperator summus, Neptuni nepos?
16	Memini. nempe illum dicis cum armis aureis,
17	cuius tú legiones difflavisti spiritu,
18	quasi ventus folia aut paniculum tectorium.
19	Istuc quidem edepol nihil est.
19a	Nihil hercle hoc quidemst
20	praeut alia dicam — quae tu numquam feceris.
21	periuriorem hoc hominem si quis viderit
22	aut gloriarum pleniorem quam illic est,
23	me sibi habeto, ego me mancupio dabo;
24	nisi unum, epityrum estur insanum bene.
25	Vbi tu es?
25a	Eccum. edepol vel elephanto in India,
26	quo pacto ei pugno praefregisti bracchium.
27	Quid, bracchium?
27a	Illud dicere volui, femur.
28	At indíligenter iceram.
28a	Pol si quidem
29	conisus esses, per corium, per viscera
30	perque os elephanti transmineret bracchium.
31	Nolo istaec hic nunc.
31a	Ne hercle operae pretium quidemst
32	mihi te narrare tuas qui virtutes sciam.
33	venter creat omnis hasce aerumnas: auribus
34	peraurienda sunt, ne dentes dentiant,
35	et adsentandumst quidquid hic mentibitur.
36	Quid illúc quod dico?
36a	Ehem, scío iam quid vis dicere.
37	factum hercle est, memini fieri.
37a	Quid id est?
37b	Quidquid est.
38	Habes —
38a	Tabellas vis rogare? habeo, et stilum.
39	Facete advortis tuom animum ad animum meum.
40	Novisse mores tuos me meditate decet
41	curamque adhibere, ut praeolat mihi quod tu velis.
42	Ecquid meministi?
42a	Memini: centum in Cilicia
43	et quinquaginta, centum in Scytholatronia,
44	triginta Sardos, sexaginta Macedones
45	† sunt homines quos tu occidisti uno die.
46	Quanta istaec hominum summast?
46a	Septem milia.
47	Tantum esse oportet. recte rationem tenes.
48	At nullos habeo scriptos: sic memini tamen.
49	Edepol memoria es optuma.
49a	Offae monent.
50	Dum tale facies quale adhuc, assiduo edes,
51	communicabo semper te mensa mea.
52	Quid ín Cappadocia, ubi tu quingentos simul,
53	ni hebes machaera foret, uno ictu occideras?
54	At peditastelli quia erant, sivi viverent.
55	Quid tibi ego dicam, quód omnes mortales sciunt,
56	Pyrgopolynicem te unum in terra vivere
57	virtute et forma et factis invictissumum?
58	amant ted omnes mulieres, neque iniuria,
59	qui sis tam pulcher; vel illae quae here pallio
60	me reprehenderunt.
60a	Quid eae dixerunt tibi?
61	Rogitabant: hicine Achilles est? inquit mihi.
62	immo eius frater inquam est . ibi illarum altera
63	ergo mecastor pulcher est inquit mihi
64	“et liberalis. vide caesaries quam decet.
65	ne illae sunt fortunatae quae cum isto cubant.”
66	Itane aibant tandem?
66a	Quaen me ambae obsecraverint,
67	ut te hodie quasi pompam illa praeterducerem?
68	Nimiast miseria nimis pulchrum esse hominem.
68a	Immo itast.
69	molestaé sunt: orant, ambiunt, exobsecrant
70	videre ut liceat, ad sese arcessi iubent,
71	ut tuo non liceat dare operam negotio.
72	Videtur tempus esse, ut eamus ad forum,
73	ut in tabellis quos consignavi hic heri
74	latrones, ibus denumerem stipendium.
75	nam rex Seleucus me opere oravit maxumo,
76	ut sibi latrones cogerem et conscriberem.
77	regi hunc diem mihi operam decretumst dare.
78	Age eamus ergo.
78a	Sequimini, satellites. —
79	Mihi ad enarrandum hoc argumentum est comitas,
80	si ad auscultandum vostra erit benignitas;
81	qui autem auscultare nolet, exsurgat foras,
82	ut sit ubi sedeat ille qui auscultare volt.
83	nunc qua adsedistis causa in festivo loco,
84	comoediai quam nos acturi sumus
85	et argumentum et nomen vobis eloquar.
86	Alazon Graece huic nomen est comoediae,
87	id nos Latine gloriosum dicimus.
88	hoc oppidum Ephesust; illest miles meus erus,
89	qui hinc ad forum abiit, gloriosus, impudens,
90	stercoreus, plenus periuri atque adulteri.
91	ait sése ultro omnis mulieres sectarier:
92	is deridiculost, quaqua incedit, omnibus.
93	itaque hic meretrices, labiis dum ductant eum,
94	maiorem partem videas valgis saviis.
95	nam ego hau diu apud hunc servitutem servio;
96	id volo vos scire, quo modo ad hunc devenerim
97	in servitutem ab eo cui servivi prius.
98	date operam, nam nunc argumentum exordiar.
99	erat erus Athenis mihi adulescens optumus;
100	is amabat meretricem matre Athenis Atticis,
101	et illa íllum contra; qui est amor cultu optumus.
102	is publice legatus Naupactum fuit
103	magnai rei publicai gratia.
104	interibi hic miles forte Athenas advenit,
105	insinuat sese ad illam amicam eri †
106	occepit eius matri suppalparier
107	vino, ornamentis opiparisque obsoniis,
108	itaque intimum ibi se miles apud lenam facit.
109	ubi primum evenit militi huic occasio,
110	sublinit os illi lenae, matri mulieris,
111	quam erus méus amabat; nám is illius filiam
112	conicit in navem miles clam matrem suam,
113	eamque húc invitam mulierem in Ephesum advehit.
114	ubi amicam erilem Athenis avectam scio,
115	ego quantum vivos possum mihi navem paro,
116	inscendo, ut eam rem Naupactum ad erum nuntiem.
117	ubi sumus provecti in altum, fit quod di volunt,
118	capiunt praedones navem illam ubi vectus fui:
119	prius périi quam ad erum veni, quo ire occeperam.
120	ille quí me cepit dat me huic dono militi.
121	hic postquam in aedis me ad se deduxit domum,
122	video illam amicam erilem, Athenis quae fuit.
123	ubi contra aspexit me, oculis mihi signum dedit,
124	ne se appellarem; deinde, postquam occasio est,
125	conqueritur mecum mulier fortunas suas:
126	ait sése Athenas fugere cupere ex hac domu,
127	sese illum amare meum erum, Athenis qui fuit,
128	neque peius quemquam odisse quam istum militem.
129	ego quoniam inspexi mulieris sententiam,
130	cepi tabellas, consignavi, clanculum
131	dedi mércatori cuidam, qui ad illum deferat
132	meum erum, qui Athenis fuerat, qui hanc amaverat,
133	ut is huc veniret. is non sprevit nuntium;
134	nam et venit et is in proximo hic devertitur
135	apud suom paternum hóspitem, lepidum senem;
136	isque illi amanti suo hospiti morem gerit
137	nosque opera consilioque adhortatur, iuvat.
138	itaque ego paravi hic intus magnas machinas,
139	qui amantis una inter se facerem convenas.
140	nam unum conclave, concubinae quod dedit
141	miles, quo nemo nisi eapse inferret pedem,
142	in eo conclavi égo perfodi parietem,
143	qua commeatus clam esset hinc huc mulieri;
144	et sene sciente hoc feci: is consilium dedit.
145	nam meus conservos est homo haud magni preti,
146	quem concubinae miles custodem addidit.
147	ei nos facetis fabricis et doctis dolis
148	glaucumam ob oculos obiciemus eumque ita
149	faciemus ut quod viderit ne viderit.
150	et mox ne erretis, haec duarum hodie vicem
151	suam et hinc et illinc mulier feret imaginem,
152	atque eadem erit, verum alia esse adsimulabitur.
153	ita sublinetur os custodi mulieris.
154	sed foris concrepuit hinc a vicino sene;
155	ipse exit: hic illest lepidus quem dixi senex.
156	Ni hércle diffregéritis talos pósthac quemque in tégulis
157	videritis alienum, ego vostra faciam latera lorea.
158	mi equidem iam arbitri vicini sunt, meae quid fiat domi,
159	ita per impluvium intro spectant. nunc adeo edico omnibus:
160	quemque a milite hoc videritis hominem in nostris tegulis,
161	extra unum Palaestrionem, huc deturbatote in viam.
162	quod ille gallinam aut columbam se sectari aut simiam
163	dicat, disperiistis ni usque ad mortem male mulcassitis.
164	atque adeo ut ne legi fraudem faciant aleariae,
165	adcuratote ut sine talis domi agitent convivium.
166	Nescio quid malefactum a nostra hic familiast, quantum audio:
167	ita hic senex talos elidi iussit conservis meis;
168	sed me excepit: nihili facio, quid illis faciat ceteris.
169	adgrediar hominem.
169a	Estne advorsum hic qui advenit Palaestrio?
170	Quid agis, Periplectomene?
170a	Hau multos homines, si optandum foret,
171	nunc videre et convenire quam te mavellem.
171a	Quid est?
172	quid tumultuas cum nostra familia?
172a	Occisi sumus.
173	Quid negotist?
173a	Res palamst.
173b	Quae res palamst?
173c	De tegulis
174	modo nescio quis inspectavit vestrum familiarium
175	per nostrum impluvium intus ápud nos Philocomasium atque hospitem
176	osculantis.
176a	Quis homo id vidit?
176b	Tuos conservos.
176c	Quis is homost?
177	Nescio, ita abripuit repente sese subito.
177a	Suspicor
178	me periisse.
178a	Vbi abit, conclamo: heus quid agis tu inquam in tegulis?
179	ille mihi abiens ita respondit se sectari simiam.
180	Vae mihi misero, quoi pereundumst propter nihili bestiam.
181	sed Philocomasium hicine etiam nunc est?
181a	Quom exibam, hic erat.
182	I sis, iube transire huc quantum possit, se ut videant domi
183	familiares, nisi quidem illa nos volt, qui servi sumus,
184	propter amorem suom omnes crucibus contubernales dari.
185	Dixi ego istuc; nisi quid aliud vis.
185a	Volo. hoc ei dicito:
185b	profecto ut ne quoquam de ingenio degrediatur muliebri
186	earumque artem et disciplinam optineat colere.
186a	Quem ad modum?
187	Vt eum, qui hic se vidit, verbis vincat, ne is se viderit.
188	siquidem centiens hic visa sit, tamen infitias eat.
189	os habet, linguam, perfidiam, malitiam atque audaciam,
189a	confidentiam, confirmitatem, fraudulentiam.
190	qui arguat se, eum contra vincat iureiurando suo:
191	domi habet animum falsiloquom, falsificum, falsiiurium,
192	domi dolos, domi delenifica facta, dómi fallacias.
193	nam mulier holitori numquam supplicat, si quast mala:
194	domi habet hortum et condimenta ad omnis mores maleficos.
195	Ego istaec, si erit hic, nuntiabo. sed quid est, Palaestrio,
196	quod volutas tute tecum in corde?
196a	Paulisper tace,
197	dúm ego mihi consilia in animum convoco et dum consulo
198	quid agam, quem dolum doloso contra conservo parem,
199	qui illam hic vidit osculantem, id visum ut ne visum siet.
200	Quaere: ego hinc abscessero aps te huc interim. illuc sis vide,
201	quem ad modum adstitit, severo fronte curans cogitans.
202	pectus digitis pultat, cor credo evocaturust foras;
203	ecce avortit: nixus laevo in femine habet laevam manum,
204	dextera digitis rationem computat, ferit femur
205	dexterum. ita vehementer icit: quod agat aegre suppetit.
206	concrepuit digitis: laborat; crebro commutat status,
207	eccere autem capite nutat: non placet quod repperit.
208	quidquid est, incoctum non expromet, bene coctum dabit.
209	ecce autem aedificat: columnam mento suffigit suo.
210	apage, non placet profecto mi illaec aedificatio;
211	nam os columnatum poetae esse indaudivi barbaro,
212	cui bini custodes semper totis horis occubant.
213	euge, euscheme hercle astitit et dulice et comoedice;
214	numquam hodie quiescet prius quam id quod petit perfecerit.
215	habet opinor. age si quid agis, vigila, ne somno stude,
216	nisi quidem hic agitare mavis varius virgis vigilias.
217	tibi ego dico. an heri maduisti? heus te adloquor, Palaestrio:
218	vigila inquam, expergiscere inquam, lucet hoc inquam.
218a	Audio.
219	Viden hostis tibi adesse tuoque tergo obsidium? consule,
220	arripe opem auxiliumque ad hanc rem: propere hoc, non placide decet.
221	anteveni aliqua aut tú aliquosum circumduce exercitum,
222	coge in obsidium perduellis, nostris praesidium para;
223	interclude inimicis commeatum, tibi muni viam
224	qua cibatus commeatusque ad te et legiones tuas
225	tuto possit pervenire: hanc rém age, res subitaria est.
226	reperi, comminiscere, cedo calidum consilium cito,
227	quae hic sunt visa ut visa ne sint, facta ut facta ne sient.
228	magnam illic homo rem incipissit, magna munit moenia.
229	tu unus si recipere hoc ad te dicis, confidentiast
230	nos inimicos profligare posse.
230a	Dico et recipio
231	ad me.
231a	Et ego impetrare dico id quod petis.
231b	At te Iuppiter
232	bene amet.
232a	Auden participare me quod commentus es" commentu's ?
232b	Tace,
233	dum in regionem astutiarum mearum te induco, ut scias
234	iuxta mecum mea consilia.
234a	Salva sumes indidem.
235	Erus meus elephanti corio circumtentust, non suo,
236	neque habet plus sapientiai quam lapis.
236a	Ego istuc scio.
237	Nunc sic rationem incipisso, hánc instituam astutiam,
238	ut Philocomasio huc sororem geminam germanam alteram
239	dicam Athenis advenisse cúm amatore aliquo suo,
240	tam similem, quam lacte lactist; ápud te eos hic devortier
241	dicam hospitio.
241a	Euge euge, lepide, laudo commentum tuom.
242	Vt si illic concriminatus sit advorsum militem
243	meus conservos, eam vidisse hic cum alieno oscularier,
244	eam arguam vidisse apud te contra conservom meum
245	cum suo amatore amplexantem atque osculantem.
245a	Immo optume.
246	idem ego dicam, si ex me exquiret miles.
246a	Sed simillimas
247	dicito esse, et Philocomasio id praecipiendum est ut sciat,
248	ne titubet, si exquiret ex ea miles.
248a	Nimis doctum dolum.
249	sed si ambas videre in uno miles concilio volet,
250	quid agimus?
250a	Facilest: trecentae possunt causae conligi:
251	“non domist, ábiit ambulatum, dormit, ornatur, lavat,
252	prandet, potat: occupatast, operae non est, non potest”,
253	quantum vis prolationum, dum modo hunc prima via
254	inducamus, vera ut esse credat quae mentibimur.
255	Placet ut dicis.
255a	Intro abi ergo, et si isti est mulier, eam iube
256	cito domum transire, atque haec ei dice monstra praecipe,
257	ut teneat consilia nostra, quem ad modum exorsi sumus,
258	de gemina sorore.
258a	Docte tíbi illam perdoctam dabo.
259	numquid aliud?
259a	Intro ut abeas.
259b	Abeo. —
259c	Et quidem ego ibo domum
260	atque hominem investigando operam huic dissimulabiliter dabo,
261	qui fuerit conservos qui hodie sit sectatus simiam.
262	nam ille non pótuit quin sermone suo aliquem familiarium
263	participaverit de amica eri, sese vidisse eam
264	hic in proximo osculantem cum alieno adulescentulo.
265	novi morem: egomet tacere nequeo solus quod scio.
266	si invenio qui vidit, ad eum vineas pluteosque agam:
267	res paratast, vi pugnandoque hominem caperest certa res.
268	si ita non reperio, ibo odorans quasi canis venaticus,
269	usque donec persecutus volpem ero vestigiis.
270	sed fores crepuerunt nostrae, ego voci moderabor meae;
271	nam illic est Philocomasio custos meus conservos qui it foras.
272	Nisi quidem ego hodie ambulavi dormiens in tegulis,
273	certo edepol scio me vidisse hic proxumae viciniae
274	Philocomasium erilem amicam sibi malam rem quaerere.
275	Hic illam vidit osculantem, quantum hunc audivi loqui.
276	Quis hic est?
276a	Tuos conservos. quid agis, Sceledre?
276b	Te, Palaestrio,
277	volup est convenisse.
277a	Quid iam? aut quid negotist? fac sciam.
278	Metuo —
278a	Quid metuis?
278b	Ne hercle hodie, quantum hic familiariumst,
279	maxumum in malum cruciatumque insuliamus.
279a	Tu sali
280	solus, nám ego istam insulturam et desulturam nil moror.
281	Nescis tu fortasse, apud nos facinus quod natumst novom.
282	Quod id est facinus?
282a	Impudicum.
282b	Tute scias soli tibi,
283	mihi ne dixis, scire nolo.
283a	Non enim fáciam quin scias.
284	simiam hodie sum sectatus nostram in horum tegulis.
285	Edepol, Sceledre, homo sectatus es sectatu's nihili nequam bestiam.
286	Di te perdant.
286a	Te istuc aequom — quoniam occepisti, eloqui.
287	Forte fortuna per impluvium huc despexi in proxumum,
288	atque ego illi áspicio osculantem Philocomasium cum altero
289	nescio quo adulescente.
289a	Quod ego, Sceledre, scelus ex te audio?
290	Profecto vidi.
290a	Tutin?
290b	Egomet duobus his oculis meis.
291	Abi, non verisimile dicis, neque vidisti.
291a	Num tibi
292	lippus videor?
292a	Medicum istuc tibi meliust percontarier.
293	verum enim tu ístam, si te di ament, temere hau tollas fabulam:
294	tuis nunc cruribus capitique fraudem capitalem hinc creas.
295	nam tibi iam ut pereas paratum est dupliciter, nisi supprimis
296	tuom stultiloquium.
296a	Qui vero dupliciter?
296b	Dicam tibi.
297	primumdum, si falso insimulas Philocomasium, hoc perieris;
298	iterum, si id verumst, tu ei custos additus eo perieris.
299	Quid fuat me, nescio: haec me vidisse ego certo scio.
300	Pergin, infelix?
300a	Quid tibi vis dicam nisi quod viderim?
301	quin etiam nunc intus hic in proxumost.
301a	Eho an non domist?
302	Vise, abi intro tute, nam ego mi iam nil credi postulo.
303	Certum est facere. —
303a	Hic te opperiar; eadem illi insidias dabo,
304	quam mox horsum ad stabulum iuuenix recipiat se a pabulo.
305	quid ego nunc faciam? custodem me illi miles addidit:
306	nunc si indicium facio, interii; si taceo, interii tamen,
307	si hoc palam fuerit. quid peius muliere aut audacius?
308	dúm ego in tegulis sum, illaec sese ex hospitio edit foras;
309	edepol facinus fecit audax. hocine si miles sciat,
310	credo hercle has sustollat aedis totas atque hunc in crucem.
311	hercle quidquid est, mussitabo potius quam inteream male;
312	non ego possum quae ipsa sese venditat tutarier.
313	Sceledre, Sceledre, quis homo in terra te alter est audacior?
314	quis magis dís inimicis natus quam tu atque iratis?
314a	Quid est?
315	Iuben tibi oculos exfodiri, quibus id quod nusquam est vides?
316	Quid, nusquam?
316a	Non ego tuam empsim vitam vitiosa nuce.
317	Quid negotist?
317a	Quid negoti sit rogas?
317b	Cur non rogem?
318	Non tu tibi istam praetruncari linguam largiloquam iubes?
319	Quam ob rem iubeam?
319a	Philocomasium eccam domi, quam in proxumo
320	vidisse aibas te osculantem atque amplexantem cum altero.
321	Mirumst lolio victitare te tam vili tritico.
322	Quid iam?
322a	Quia luscitiosus es luscitiosu's .
322b	Verbero, edepol tu quidem
323	caecus, non luscitiosus es luscitiosu's . nam illa quidem domi.
324	Quid, domi?
324a	Domi hercle vero.
324b	Abi, ludis me, Palaestrio.
325	Tum mihi sunt manus ínquinatae.
325a	Qui dum?
325b	Quia ludo luto.
326	Vae capiti tuo.
326a	Tuo istuc, Sceledre, promitto fore,
327	nisi oculos orationemque aliam commutas tibi.
328	sed fores cóncrepuerunt nostrae.
328a	At ego ilico observo foris;
329	nam nihil est qua hinc huc transire ea possit nisi recto ostio.
330	Quin domi eccam. nescio quae te, Sceledre, scelera suscitant.
331	Mihi ego video, mihi ego sapio, mihi ego credo plurumum:
332	mé homo nemo deterrebit, quin ea sit in his aedibus.
333	hic obsistam, ne imprudenti huc ea se subrepsit mihi.
334	Meus illic homo est, deturbabo iam ego illum de pugnaculis.
335	vin iam faciam, ut stultividum fateare?
335a	Age face.
336	Neque te quicquam sapere corde neque oculis uti?
336a	Volo.
337	Nempe tu istíc ais esse erilem concubinam?
337a	Atque arguo
338	eam me vidisse osculantem hic intus cum alieno viro.
339	Scin tu nullum commeatum hínc esse a nobis?
339a	Scio.
340	Neque solarium neque hortum, nisi per impluvium?
340a	Scio.
341	Quid nunc? si ea domist, si facio, ut eam exire hinc videas domo,
342	dignun es verberibus multis?
342a	Dignus.
342b	Serva istas fores,
343	ne tibi clam se subterducat istinc atque huc transeat.
344	Consilium est ita facere.
344a	Pede ego iam illam huc tibi sistam in viam. —
345	Agedum ergo face. vólo scire, utrum egon id quod vidi viderim
346	an illic faciat, quod facturum dicit, ut ea sit domi.
347	nam ego quidem meos oculos habeo nec rogo utendos foris.
348	sed hic illi subparasitatur semper, hic eae proxumust,
349	primus ad cibum vocatur, primo pulmentum datur;
350	nam illic noster est fortasse circiter triennium,
351	neque cuiquam quam illi in nostra meliust famulo familia.
352	sed ego hoc quod ago, id me agere oportet, hoc observare ostium.
353	sic obsistam. hac quidem pol certo verba mihi numquam dabunt.
354	Praecépta facito ut mémineris.
354a	Totiéns monere mírumst.
355	At metuo ut satis sis subdola.
355a	Cedo vel decem, edocebo
356	minime malas ut sint malae, mihi solae quod superfit.
357	Age nunciam insiste in dolos; ego abs te procul recedam.
358	quid ais tu, Sceledre?
358a	Hanc rem gero. habeo auris, loquere quidvis.
359	Credo ego istoc extemplo tibi esse eundum actutum extra portam,
360	dispessis manibus, patibulum quom habebis.
360a	Quamnam ob rem?
361	Respice dum ad laevam: quis illaec est mulier?
361a	Pro di immortales,
362	eri cóncubinast haec quidem.
362a	Mihi quoque pol ita videtur.
363	age nunciam, quando lubet —
363a	Quid agam?
363b	Perire propera.
364	Vbi iste ést bonus sérvos, qui probri me maxumi innocentem
365	falso insimulavit?
365a	Em tibi, hic mihi dixit tibi quae dixi.
366	Tun me vidisse in proxumo hic, sceleste, ais osculantem?
367	Atque cum álieno adulescentulo dixit.
367a	Dixi hercle vero.
368	Tun me vidisti?
368a	Atque his quidem hercle oculis.
368b	Carebis, credo,
369	qui plus vident quam quod vident.
369a	Numquam hercle deterrebor
370	quin viderim id quod viderim.
370a	Ego stulta et mora multum,
371	quae cum hoc insano fabuler, quem pol ego capitis perdam.
372	Noli minitari: scio crucem futuram mihi sepulcrum;
373	ibi meí sunt maiores siti, pater, avos, proavos, abavos.
374	non possunt mihi minaciis tuis hisce oculi exfodiri.
375	sed paucis verbis te volo, Palaestrio. opsecro te,
376	unde exit haec?
376a	Vnde nísi domo?
376b	Domo?
376c	Mé viden?
376d	Te video.
377	nimis mírumst facinus, quo modo haec hinc huc transire potuit;
378	nam certo neque solariumst apud nós neque hortus ullus
379	neque fénestra nisi clatrata; nam certe ego te hic intus vidi.
380	Pergin, sceleste, intendere hanc arguere?
380a	Ecastor ergo
381	mi hau falsum evenit somnium, quod noctu hac somniavi.
382	Quid somniasti?
382a	Ego eloquar. sed amabo advortite animum.
383	hac nocte in somnis mea soror geminast germana visa
384	venisse Athenis in Ephesum cum suo amatore quodam;
385	ei ambo hóspitio huc in proxumum mihi devortisse visi.
386	Palaestrionis somnium narratur. perge porro.
387	Ego laeta visa, quia soror venisset, propter eandem
388	suspicionem maximam sum visa sustinere.
389	nam arguere in somnis me meus mihi familiaris visust,
390	me cum alieno adulescentulo, quasi nunc tu, esse osculatam,
391	quom illa osculata mea soror gemina esset suompte amicum.
392	id me insimulatam perperam falsum esse somniavi.
393	Satin eadem vigilanti expetunt quae in somnis visa memoras?
394	eu hércle praesens somnium. abi intro et comprecare.
395	narrandum ego istuc militi censebo.
395a	Facere certum est,
396	neque me quidem patiar probri falso impune insimulatam. —
397	Timeo quid rerum gesserim, ita dorsus totus prurit.
398	Scin te periisse?
398a	Nunc quidem domi certo est. certa res est
399	nunc nostrum observare ostium, ubi ubist.
399a	At, Sceledre, quaeso,
400	ut ad id exemplum somnium quam simile somniavit
401	atque ut tu suspicatus es eam vídisse osculantem.
402	Nescio quid credam egomet mihi iam, ita quod vidisse credo
403	me id iam non vidisse arbitror.
403a	Ne tu hercle sero, opinor,
404	resipisces: si ad erum haec res prius † devenerit, peribis pulchre.
405	Nunc demum experior, mi ob oculos caliginem opstitisse.
406	Dudum edepol planum est id quidem, quae hic usque fuerit intus.
407	Nihil habeo certi quid loquar: non vidi eam, etsi vidi.
408	Ne tu edepol stultitia tua nos paene perdidisti:
409	dum te fidelem facere ero voluisti, absumptus es absumptu's paene.
410	sed fores vicini proxumi crepuerunt. conticiscam.
411	Inde ignem in aram, ut Ephesiae Dianae laeta laudes
412	gratesque agam eique ut Arabico fumificem odore amoene,
413	quom me in locis Neptuniis templisque turbulentis
414	servavit, saevis fluctibus ubi sum adflictata multum.
415	Palaestrio, o Palaestrio.
415a	O Sceledre, Sceledre, quid vis?
416	Haec mulier, quae hinc exit modo, estne erilis concubina
417	Philocomasium, an non est ea?
417a	Hercle opinor, ea videtur.
418	sed facinus mirum est, quo modo haec hinc huc transire potuit,
419	si quidem east.
419a	An dubium tibi est eam esse hanc?
419b	Ea videtur.
420	Adeamus, appellemus. heus, quid istúc est, Philocomasium?
421	quid tibi istic in istisce aedibus debetur, quid negotist?
422	quid nunc taces? tecum loquor.
422a	Immo edepol tute tecum;
423	nam haec nil respondet.
423a	Te adloquor, viti probrique plena,
424	quae circum vicinos vagas.
424a	Quicum tu fabulare?
425	Quicum nisi tecum?
425a	Quis tu homo es, aut mecum quid est negoti?
426	Mé rogas homo qui sim?
426a	Quin ego hoc rogem quod nesciam?
427	Quis ego sum igitur, si hunc ignoras?
427a	Mihi odiosus, quisquis es,
428	et tu et hic.
428a	Non nos novisti?
428b	Neutrum.
428c	Metuo maxume,
429	Quid metuis?
429a	Enim ne nos nosmet perdiderimus uspiam;
430	nam nec te neque me novisse ait haec.
430a	Persectari hic volo,
431	Sceledre, nos nostri an alieni simus, ne dum quispiam
432	nos vicinorum imprudentis aliquis immutaverit.
433	Certe equidem noster sum.
433a	Et pol ego. quaeris tu, mulier, malum.
434	tibi ego dico, heus, Philocomasium.
434a	Quae te intemperiae tenent,
435	qui me perperam perplexo nomine appelles?
435a	Eho,
436	quis igitur vocare?
436a	Diceae nomen est.
436b	Iniuria es,
437	falsum nomen possidere, Philocomasium, postulas;
438	a)/dikos es tu, non dikai/a , et meo ero facis iniuriam.
439	Egone?
439a	Tu ne .
439b	Quaé heri Athenis Ephesum adveni vesperi
440	cum meo amatore, adulescente Atheniensi?
440a	Dic mihi,
441	quid hic tibi in Epheso est negoti?
441a	Geminam germanam meam
442	hic sororem esse indaudivi, eam veni quaesitum.
442a	Mala es.
443	Immo ecastor stulta multum, quae vobiscum fabuler.
444	abeo.
444a	Abire non sinam te.
444b	Mitte.
444c	Manifestaria es.
445	non omitto.
445a	At iam crepabunt mihi manus, malae tibi,
446	nisi me omittis.
446a	Quid, malum, astas? quin tenes altrinsecus?
447	Nil moror negotiosum mi esse tergum. qui scio
448	an ista non sit Philocomasium átque alia eius similis sit?
449	Mittis me an non mittis?
449a	Immo vi atque invitam ingratiis,
450	nisi voluntate ibis, rapiam te domum.
450a	Hosticum hoc mihi
451	domicilium est, Athenis domus est Atticis; ego istam domum
452	neque moror neque vos qui hómines sitis novi neque scio.
453	Lege agito: te nusquam mittam, nisi das firmatam fidem,
454	te huc, si omisero, intro ituram.
454a	Vi me cogis, quisquis es.
455	do fidem, si omittis, isto me intro ituram quo iubes.
456	Ecce omitto.
456a	At ego abeo missa. —
456b	Muliebri fecit fide.
457	Sceledre, manibus amisisti praedam. tám east quam potis
458	nostra erilis concubina. vin tu facere hoc strenue?
459	Quid faciam?
459a	Ecfer mihi machaeram huc intus.
459b	Quid facies ea?
460	Intro rumpam recta in aedis: quemque hic intus videro
461	cum Philocomasio osculantem, eum ego óbtruncabo extempulo.
462	Visanest ea esse?
462a	Immo edepol plane east.
462b	Sed quo modo
463	dissimulabat.
463a	Abi, machaeram huc ecfer.
463b	Iam faxo hic erit. —
464	Neque eques neque pedes profectost quisquam tanta audacia,
465	qui aeque faciat confidenter quicquam quam mulier facit.
466	ut utrubique orationem docte divisit suam,
467	ut sublinitur os custodi cauto, conservo meo.
468	nimis beat quod commeatus transtinet trans parietem.
469	Heus, Palaestrio, machaera nihil opust.
469a	Quid iam, aut quid est?
470	Domi eccam erilem concubinam.
470a	Quid, domi?
470b	In lecto cubat.
471	Edepol ne tu tibi malam rem repperisti, ut praedicas.
472	Quid iam?
472a	Quia hanc attingere ausus es ausu's mulierem hinc ex proxumo.
473	Magis hercle metuo.
473a	Sed numquam quisquam faciet quin soror
474	istaec sit gemina huius: eam pol tu osculantem hic videras.
475	Id quidem palam est eam esse, ut dicis; quid propius fuit,
476	quam ut perirem, si elocutus essem ero?
476a	Ergo, si sapis,
477	mussitabis: plus oportet scire servom quam loqui.
478	ego abeo a te, ne quid tecum consili commisceam,
479	atque apud hunc ero vicinum; tuae mihi turbae non placent.
480	erus si veniet, si me quaeret, hic ero: hinc me arcessito. —
481	Satin abiit ille neque erile negotium
482	plus curat, quasi non servitutem serviat?
483	certo illa quidem hic nunc intus est in aedibus,
484	nam egomet cubantem eam modo offendi domi.
485	certum est nunc observationi operam dare.
486	non hercle hisce homines me marem, sed feminam
487	vicini rentur esse servi militis:
488	ita me ludificant. meamne hic invitam hospitam,
489	quae heri huc Athenis cum hospite advenit meo,
490	tractatam et ludificatam, ingenuam et liberam?
491	Perii hercle, hic ad me recta habet rectam viam.
492	metuo, illaec mihi res ne malo magno fuat,
493	quantum hunc audivi facere verborum senem.
494	Accedam ad hominem. tun, Sceledre, hic, scelerum caput,
495	meam ludificavisti hospitam ante aedis modo?
496	Vicine, ausculta quaeso.
496a	Ego auscultem tibi?
497	Expurigare volo me.
497a	Tun te expuriges,
498	qui facinus tantum tamque indignum feceris?
499	an quia latrocinamini, arbitramini
500	quidvis licere facere vobis, verbero?
501	Licetne?
501a	At ita me di deaeque omnis ament,
502	nisi mihi supplicium virgeum de te datur
503	longum diutinumque, a mane ad vesperum,
504	quod meas confregisti imbricis et tegulas,
505	ibi dum condignam te sectatus es sectatu's simiam,
506	quodque inde inspectavisti meum apud me hospitem
507	amplexum amicam, quom osculabatur, suam,
508	quodque cóncubinam erilem insimulare ausus es
509	probri pudicam meque summi flagiti,
510	tum quod tractavisti hospitam ante aedis meam:
511	nisi mihi supplicium stimuleum de te datur,
512	dedecoris pleniorem erum faciam tuom,
513	quam magno vento plenumst undarum mare.
514	Ita sum coactus, Periplectomene, ut nesciam
515	utrum me postulare prius tecum aequom siet;
516	nisi si istaec non est haec neque haec istast, mihi
517	me expurigare tibi videtur aequius;
518	sicut etiam nunc nescio quid viderim:
519	itast ista huius similis nostrai tua,
520	siquidem non eadem est.
520a	Vise ad me intro, iam scies.
521	Licetne?
521a	Quin te iubeo; et placide noscita.
522	Ita facere certum est. —
522a	Heus, Philocomasium, cito
523	transcurre curriculo ad nos, ita negotiumst.
524	post, quando exierit Sceledrus a nobis, cito
525	transcurrito ad vos rursum curriculo domum.
526	nunc pol ego metuo ne quid infuscaverit.
527	si hic non videbit mulierem — aperitur foris.
528	Pro di immortales, similiorem mulierem
529	magisque eándem, ut pote quae non sit eadem, non reor
531	deos fácere posse.
531a	Quid nunc?
531b	Commerui malum.
532	Quid igitur? eanest?
532a	Etsi east, non est ea.
533	Vidistin istam?
533a	Vidi, et illam et hospitem,
534	complexam atque osculantem.
534a	Eanest?
534b	Nescio.
535	Vin scire plane?
535a	Cupio.
535b	Abi intro ad vos domum
536	continuo, vide sitne istaec vostra intus.
536a	Licet,
537	pulchre admonuisti. iám ego ad te exibo foras. —
538	Numquam edepol hominem quemquam ludificarier
539	magis facete vidi et magis miris modis.
540	sed eccum egreditur.
540a	Periplectomene, te opsecro
541	per deos atque homines perque stultitiam meam
542	perque tua genua —
542a	Quíd opsecras me?
542b	Inscitiae
543	meae et stultitiae ignoscas. nunc demum scio
544	me fuisse excordem, caecum, incogitabilem.
545	nam Philocomasium eccam intus.
545a	Quid nunc, furcifer?
546	vidistin ambas?
546a	Vidi.
546b	Erum exhibeas volo.
547	Meruisse equidem me maxumum fateor malum,
548	et tuae fecisse me hospitae aio iniuriam;
549	sed meam esse erilem concubinam censui,
550	cui me custodem erus addidit miles meus.
551	nam ex uno puteo similior numquam potis
552	aqua aquai sumi quam haec est atque ista hospita.
553	et me despexe ad te per impluvium tuom
554	fateor.
554a	Quid ni fateare, ego quod viderim?
555	et ibi osculantem meum hospitem cum ista hospita
556	vidisti?
556a	Vidi (cur negem quod viderim?),
557	sed Philocomasium me vidisse censui.
558	Ratun istic me hominem esse omnium minimi preti,
559	si ego me sciente paterer vicino meo
560	eam fieri apud me tam insignite iniuriam?
561	Nunc demum a me insipienter factum esse arbitror,
562	cum rem cognosco; at non malitiose tamen
563	feci.
563a	Immo indigne; nám hominem servom suos
564	domitos habere oportet oculos et manus
565	orationemque.
565a	Egone si post hunc diem
566	muttivero, etiam quod egomet certo sciam,
567	dato excruciandum me: egomet me dedam tibi;
568	nunc hoc mi ignosce quaeso.
568a	Vincam animum meum,
569	ne malitiose factum id esse aps te arbitrer.
570	ignoscam tibi istuc.
570a	At tibi di faciant bene.
571	Ne tu hercle, si te di ament, linguam comprimes
572	posthac, etiam illud quod scies nesciveris
573	nec videris quod videris.
573a	Bene me mones,
574	ita facere certum est. sed satine oratus es oratu's ?
574a	Abi.
575	Numquid nunc aliud me vis?
575a	Ne me noveris.
576	Dedit híc mihi verba. quam benigne gratiam
577	fecit, ne iratus esset. scio quam rem gerat:
578	ut miles cum extemplo a foro adveniat domum,
579	domi cómprehendar. una hic et Palaestrio
580	me habent venalem: sensi et iam dudum scio.
581	numquam hercle ex ista nassa ego hodie escam petam;
582	nam iam aliquo aufugiam et me occultabo aliquot dies,
583	dum haec consilescunt turbae atque irae leniunt.
584	nam uni satis populo impio merui mali. —
585	verum tamen dé me quidquid est, ibo hinc domum.
586	Illic hínc abscessit. sat edepol certo scio,
587	occisam saepe sapere plus multo suem:
588	quoin id adimatur ne id quod vidit viderit.
589	nam illius oculi atque aures atque opinio
590	transfugere ad nos. usque adhuc actum est probe;
591	nimium festivam mulier operam praehibuit.
592	redeo in senatum rusum; nam Palaestrio
593	domi nunc apud me est, Sceledrus nunc autemst foris:
594	frequens senatus poterit nunc haberier.
595	ibo intro, ne, dum absum, alter sorti defuat. —
596	Cóhibete intra limen etiam vos parumper, Pleusicles,
597	sinite me prius pérspectare, ne uspiam insidiae sient
598	concilium quod habere volumus. nam ópus est nunc tuto loco,
599	unde inimicus ne quis nostri spolia capiat consili.
600	nam bene consultum inconsultum est, si id inimicis usuist,
601	neque potest quin, si id inimicis usuist, obsit tibi;
602	nam bene consultum consilium surripitur saepissime,
603	si minus cúm cura aut cautella locus loquendi lectus est.
604	quippe qui, si rescivere inimici consilium tuom,
605	tuopte tibi consilio occludunt linguam et constringunt manus,
606	atque eadem quae illis voluisti facere, illi faciunt tibi.
607	sed speculabor, ne quis aut hinc aut ab laeva aut dextera
608	nostro consilio venator adsit cum auritis plagis.
609	sterilis hinc prospectus usque ad ultumam est plateam probe.
610	evocabo. heus Periplectomene et Pleusicles, progredimini.
611	Ecce nos tibi oboedientes.
611a	Facilest imperium in bonis.
612	sed volo scíre: eodem consilio, quód intus meditati sumus,
613	gerimus rem?
613a	Magis nón potest esse ad rem utibile.
613b	Immo 
614	quid tibi, Pleusicles?
614a	Quodne vóbis placeat, displiceat mihi?
615	quis homo sit magis meus quam tu es?
615a	Loquere lepide et commode.
616	Pol ita decet hunc facere.
616a	At hoc me facinus miserum macerat
617	meumque cor corpusque cruciat.
617a	Quid id est quod cruciat? cedo.
618	Me tibi istúc aetatis homini facinora puerilia
619	obicere, neque te decora neque tuis virtutibus;
620	ea te expetere ex opibus summis mei honoris gratia
621	mihique amanti ire opitulatum atque ea te facere facinora,
622	quae istaec aetas fugere facta magis quam sectari solet:
623	eam pudet me tíbi in senecta obicere sollicitudinem.
624	Novo modo tu homo amás, siquidem te quicquam quod faxis pudet;
625	nihil amas, umbra es amantis magis quam amator, Pleusicles.
626	Hancine aetatem exercere mei me amoris gratia?
627	Quid ais tu? itane tibi ego videor oppido Acherunticus?
628	tam capularis, tamine tibi diu videor vitam vivere?
629	nam équidem haud sum natus annos praeter quinquaginta et quattuor,
630	clare oculis video, pernix sum manibus, pedibus mobilis.
631	Si albicapillus hic, videtur neutiquam ab ingenio senex.
632	inest in hoc emussitata sua sibi ingenua indoles.
633	Pol id quidem éxperior ita esse ut praedicas, Palaestrio;
634	nam benignitas quidem huius oppido adulescentula est.
635	Immo, hospes, magis cúm periclum facies, magis nosces meam
636	comitatem erga te amantem.
636a	Quid opus nota noscere?
637	Vt apud te exemplum experiundi hábeas, ne quaeras foris;
638	nam nisi qui ipse amavit, aegre amantis ingenium inspicit:
639	et ego amoris aliquantum habeo umorisque etiam in corpore,
641	neque dum exarui ex amoenis rebus et voluptariis.
642	vel cavillator facetus vel conviva commodus
643	item eró, neque ego oblocutor sum alteri in convivio:
644	incommoditate abstinere me apud convivas commodo
645	commemini et meae orationis iustam partem persequi
646	et meam partem itidem tacere, quom aliena est oratio;
647	minime sputator, screator sum, itidem minime mucidus:
648	post Ephesi sum natus, non enim in Apulis; non sum Animulas.
649	O lepidum senem, in se si quas memorat virtutis habet,
650	atque equidem plane educatum in nutricatu Venerio.
651	Plus dabo quam praedicabo ex me venustatis tibi.
652	neque ego úmquam alienum scortum subigito in convivio,
653	neque praeripio pulpamentum neque praevorto poculum,
654	neque per vinum umquam ex me exoritur discidium in convivio:
655	si quis ibi est odiosus, abeo domum, sermonem segrego;
656	Venerem, amorem amoenitatemque accubans exerceo.
657	Tu quidem edepol omnis moris ad venustatem † vacet;
658	cedo tris mi hominis aurichalco contra cum istis moribus.
659	At quidem illúc aetatis qui sit non invenies alterum
660	lepidiorem ad omnís res nec qui amicus amico sit magis.
661	Tute me ut fateare faciam esse adulescentem moribus,
662	ita apud omnis comparebo tibi res bene factis frequens.
663	opusne erit tibi advocato tristi, iracundo? ecce me;
664	opusne leni? leniorem dices quam mutum est mare,
665	liquidiusculusque ero quam ventus est favonius.
666	vel hilarissimum convivam hinc indidem expromam tibi,
667	pel primarium parasitum atque obsonatorem optumum;
668	tum ad saltandum non cinaedus malacus aequest atque ego.
669	Quid ad illas artis optassis, si optio eveniat tibi?
670	Huius pro méritis ut referri pariter possit gratia,
671	tibique, quibus nunc me esse experior summae sollicitudini.
672	at tibi tanto sumptui esse mihi molestumst.
672a	Morus es.
673	nam in mala uxore atque inimico si quid sumas, sumptus est,
674	in bono hospite atque amico quaestus est quod sumitur
675	et quod in divinis rebus sumptumst, sapienti lucrumst.
676	deum virtute est te unde hospitio accipiam apud me comiter:
677	es, bibe, animo obsequere mecum atque onera te hilaritudine.
678	liberae sunt aedis, liber sum autem ego: mei volo vivere.
679	nam mihi, deum virtute dicam, propter divitias meas
680	licuit uxorem dotatam genere summo ducere;
681	sed nolo mi oblatratricem in aedis intro mittere.
682	Cur non vis? nam procreare liberos lepidumst onus.
683	Hercle vero liberum esse tete, id multo lepidiust.
684	Tu homo et alteri sapienter potis es consulere et tibi.
685	Nam bona uxor suave ductust, si sit usquam gentium
686	ubi ea possit inveniri; verum egone eam ducam domum,
687	quae mihi numquam hoc dicat “eme, mi vir, lanam, unde tibi pallium
688	malacum et calidum conficiatur tunicaeque hibernae bonae,
689	ne algeas hac hieme” (hoc numquam verbum ex uxore audias),
690	verum prius quam galli cantent quae me e somno suscitet,
691	dicat “da, mi vir, kalendis meam qui matrem munerem,
692	da qui faciam † condiat, dá quod dem quinquatribus
693	praecantrici, coniectrici, hariolae atque haruspicae;
694	flagitiumst, si nil mittetur quae supercilio spicit;
695	tum plicatricem clementer non potest quin munerem;
696	iam pridem, quia nihil abstulerit, suscenset ceriaria;
697	tum opstetrix expostulavit mecum, parum missum sibi;
698	quid? nutrici non missurus es missuru's quicquam, quae vernas alit?”
699	haec atque horum similia alia damna multa mulierum
700	me uxore prohibent, mihi quae huius similes sermones serat.
701	Di tibi propitii sunt, nam hercle si istam semel amiseris
702	libertatem, haud facile in eundem rusum restitues locum.
703	At illa laus est, magno in genere et in divitiis maxumis
704	liberos hominem educare, generi monumentum et sibi.
705	Quando habeo multos cognatos, quid opus est mihi liberis?
706	nunc bene vivo et fortunate atque ut volo atque animo ut lubet.
707	mea bona in morté cognatis didam, inter eos partiam.
708	ei apud me aderunt, me curabunt, visent quid agam, ecquid velim.
709	prius quam lucet adsunt, rogitant noctu ut somnum ceperim.
710	eos pro liberis habebo, qui mihi mittunt munera.
711	sacrificant: dant inde partem mihi maiorem quam sibi,
712	abducunt ad exta; me ad se ad prandium, ad cenam vocant;
713	ille misérrumum se retur, minimum qui misit mihi.
714	illi inter se certant donis, egomet mecum mussito:
715	bona mea inhiant, me certatim nutricant et munerant.
716	Nimis bona ratione nimiumque ad te te et tuam vitam habes:
717	et tibi sunt gemini et trigemini, si te bene habes, filii.
718	Pol si habuissem, satis cepissem miseriarum e liberis:
719	continuo excruciarer animi: si ei forte fuisset febris,
721	censerem emori; cecidissetve ebrius aut de equo uspiam,
722	metuerem ne ibi diffregisset crura aut cervices sibi.
723	Huic homini dignum est divitias esse et diu vitam dari,
724	qui et rem servat et se bene habet suisque amicis usui est.
725	O lepidum caput. ita me di deaeque ament, aequom fuit
726	deos paravisse, uno exemplo ne omnes vitam viverent;
727	sicut merci pretium statuit qui est probus agoranomus:
728	quae probast mers, pretium ei statuit, pro virtute ut veneat,
729	quae improbast, pro mercis vitio dominum pretio pauperat,
730	itidem divos dispertisse vitam humanam aequom fuit:
731	qui lepide ingeniatus esset, vitam ei longinquam darent,
732	qui improbi essent et scelesti, is adimerent animam cito.
733	si hoc paravissent, et homines essent minus multi mali
734	et minus audacter scelesta facerent facta, et postea,
735	quí homines probi essent, esset is annona vilior.
736	Qui deorum consilia culpet, stultus inscitusque sit,
737	quique eos vituperet. nunc istis rebus desisti decet.
738	nunc volo opsonare, ut, hospes, tua te ex virtute et mea
739	meae domi accipiam benigne, lepide et lepidis victibus.
740	Nihil me paenitet iam quanto sumptui fuerim tibi;
741	nam hospes nullus tám in amici hospitium devorti potest,
742	quin, ubi triduom continuom fuerit, iam odiosus siet;
743	verum ubi dies decem continuos sit, east odiorum Ilias:
744	tam etsi dominus non invitus patitur, servi murmurant.
745	Serviendae servituti ego servos instruxi mihi,
746	hospes, non qui mi imperarent quibusve ego essem obnoxius:
747	si illis aegrest mihi quod volup est, meo remigio rem gero,
748	tamen id quod odiost faciundumst cum malo atque ingratiis.
749	nunc, quod occepi, opsonatum pergam.
749a	Si certumst tibi,
750	commodulum obsona, ne magno sumptu: mihi quidvis sat est.
751	Quin tu istanc orationem hinc veterem atque antiquam amoves?
752	nam proletario sermone nunc quidem, hospes, utere;
753	nam ei solent, quando accubuere, ubi cena adpositast, dicere:
754	“quid opus fuit hoc, hospes , sumptu tanto nostra gratia?
755	insanivisti hercle, nám idem hoc hominibus sat erat decem.”
756	quod eorum causa obsonatumst culpant et comedunt tamen.
757	Fit pol íllud ad íllud exemplum. ut docte et perspecte sapit.
758	Sed eidem homines numquam dicunt, quamquam adpositumst ampliter:
759	“iube illud demi; tolle hanc patinam; remove pernam, nil moror;
760	aufer illam offam porcinam, probus hic conger frigidus,
761	remove, abi aufer” neminem eorum haec adseverare audias,
762	sed procellunt se et procumbunt dimidiati, dum appetunt.
763	Bonus bene ut malos descripsit mores.
763a	Haud centesimam
764	partem dixi atque, otium rei si sit, possum expromere.
765	Igitur id quod agitur, † hic primum praeverti decet.
766	nunc hoc animum advortite ambo. mihi opus est opera tua,
767	Periplectomene; nám ego inveni lepidam sycophantiam,
768	qui admutiletur miles usque caesariatus atque uti
769	huic amanti ac Philocomasio hanc ecficiamus copiam,
770	ut hic eam abducat habeatque.
770a	Dari istanc rationem volo.
771	At ego mi anulum dari istunc tuom volo.
771a	Quam ad rem usui est?
772	Quando habebo, igitur rationem mearum fabricarum dabo.
773	Vtere, accipe.
773a	Accipe a me rusum rationem doli,
774	quam institui.
774a	Perpurigatis damus tibi ambo operam auribus.
775	Erus meus ita magnus moechus mulierum est, ut neminem
776	fúisse aeque neque futurum credo.
776a	Credo ego istuc idem.
777	Isque Alexandri praestare praedicat formae suam,
778	itaque omnis se ultro sectari in Epheso memorat mulieres.
779	Edepol qui te de isto multi cupiunt † non mentirier,
780	sed ego ita esse ut dicis teneo pulchre. proin, Palaestrio,
781	quam potis tam verba confer maxime ad compendium.
782	Ecquam tu potes reperire forma lepida mulierem,
783	cui facetiarum cor pectusque sit plenum et doli?
784	Ingenuamne an libertinam?
784a	Aequi istuc facio, dum modo
785	eam des quae sit quaestuosa, quaé alat corpus corpore,
786	cuique sapiat pectus; nam cor non potest, quod nulla habet.
787	Lautam vis an quae nondum sit lauta?
787a	Sic consucidam,
788	quam lepidissimam potis quamque adulescentem maxume.
789	Habeo eccillam meam clientam, meretricem adulescentulam.
790	sed quid ea usus est?
790a	Vt ad te eam iam deducas domum
791	itaque eam huc ornatam adducas, ex matronarum modo,
792	capite compto, crinis vittasque habeat, adsimuletque se
793	tuam esse uxorem: ita praecipiundum est.
793a	Erro quam insistas viam.
794	At scietis. séd ecquae ancillast illi?
794a	Est prime cata.
795	Ea quoque opus est. ita praecipito mulieri atque ancillulae,
796	ut simulet se tuam esse uxorem et deperire hunc militem,
797	quasique hunc anulum faveae suae dederit, ea porro mihi,
798	militi ut darem, quasique ego ei rei sim interpres.
798a	Audio;
799	ne me surdum esse arbitrare, si audes. ego recte meis
799a	auribus utor 
799b	
800	ei dabo, aps tua mi uxore dicam delatum et datum,
801	ut sese ad eum conciliarem; ille eiusmodi est: cupiet miser,
802	qui nisi adulterio studiosus rei nulli aliaest improbus.
803	Non potuit reperire, si ipsi Soli quaerendas dares,
804	lepidiores duas ad hanc rem quám ego. hábe animum bonum.
805	Ergo adcura, sed propere opus est. nunc tu ausculta, Pleusicles.
806	Tibi sum oboediens.
806a	Hoc facito, miles domum ubi advenerit,
807	memineris ne Philocomasium nomines.
807a	Quem nominem?
808	Diceam.
808a	Nempe eandem quae dudum constitutast.
808b	Pax, abi.
809	Meminero. sed quid meminisse id refert, rogo ego te tamen.
810	Ego enim dicam tum quando usus poscet; interea tace,
811	ut nunc etiam hic agat ac tu tum partis defendas tuas.
812	Ego eo intro igitur. —
812a	Et praecepta sobrie ut cures face.
813	quantas res turbo, quantas moveo machinas.
814	eripiam ego hodie concubinam militi,
815	si centuriati bene sunt maniplares mei.
816	sed illúm vocabo. heus Sceledre, nisi negotiumst,
817	progredere ante aedis, te vocat Palaestrio.
818	Non operaest Sceledro.
818a	Quid iam?
818b	Sorbet dormiens.
819	Quid, sorbet?
819a	Illud, stertit, volui dicere.
820	sed quia consimile est, quom stertas, quasi sorbeas —
821	Eho an dórmit Sceledrus intus?
821a	Non naso quidem,
822	nam eo mágnum clamat. tetigit calicem clanculum,
823	dum misit nardum in amphoram, cellarius.
824	Eho tu sceleste, qui illi suppromus es suppromu's , eho —
826	Quid vis?
826a	Qui lubitum est illi condormiscere?
827	Oculis opinor.
827a	Non te istuc rogito, scelus.
828	procede huc. periisti iam, nisi verum scio.
829	prompsisti tu illi vinum?
829a	Non prompsi.
829b	Negas?
830	Nego hercle vero, nam ille me vetuit dicere;
831	neque equidem heminas octo exprompsi in urceum
832	neque illic calidum éxbibit in prandium.
833	Neque tu bibisti?
833a	Di me perdant, si bibi,
834	si bibere potui.
834a	Quid iam?
834b	Quia enim obsorbui;
835	nam nimis calebat, amburebat gutturem.
836	Alii ebrii sunt, alii poscam potitant.
837	bono subpromo et promo cellam creditam.
838	Tu hércle idem fáceres, si tibi esset credita:
839	quoniam aemulari non licet, nunc invides.
841	Eho an umquam prompsit antehac? responde, scelus.
842	atque ut tu scire possis, ego dico tibi:
843	si falsa dices, Lucrio, excruciabere.
844	Ita vero? ut tu ipse me dixisse delices,
845	post e sagina ego eiciar cellaria,
846	ut tibi, si promptes, alium subpromum pares.
847	Non edepol faciam. age eloquere audacter mihi.
848	Numquam edepol vidi promere. verum hoc erat:
849	mihi imperabat, ego promebam postea.
850	Hoc illi crebro capite sistebant cadi.
851	Non hercle tam istoc valide cassabant cadi;
852	sed in célla erat paulum nimis lóculi lubrici,
853	ibi erat bilibris aula sic propter cados,
854	ea saepe deciens complebatur: vidi eam
855	plenam atque inanem fieri, plenam maxume;
856	ubi bacchabatur aula, cassabant cadi.
857	Abi, abi íntro iam. vos in cella vinaria
858	bacchanal facitis. iam hercle ego erum ádducam a foro.
859	Perii, excruciabit mé erus, domum si venerit,
860	quom haec facta scibit, quia sibi non dixerim.
861	fugiam hercle aliquo atque hoc in diem extollam malum.
862	ne dixeritis, obsecro, huic, vostram fidem.
863	Quo té agis?
863a	Missus sum aliquo: iam huc revenero.
864	Quis misit?
864a	Philocomasium.
864b	Abi, actutum redi.
865	Quaeso tamen tu meam partem, infortunium
866	si dividetur, me absente accipito tamen. —
867	Modo intellexi quam rem mulier gesserit:
868	quia Sceledrus dormit, hunc subcustodem suom
869	foras áblegavit, dum ab se huc transiret. placet.
870	sed Periplectomenus quam ei mandavi mulierem
871	nimis lépida forma ducit. di hercle hanc rem adiuvant.
872	quam digne ornata incedit, haud meretricie.
873	lepide hoc succedit sub manus negotium.
874	Rem omném tibi, Acroteleútium, tibique úna, Milphidíppa,
875	domi démonstravi in ordine. hanc fabricam fallaciasque
876	minus sí tenetis, denuo volo percipiatis plane;
877	satis si íntellegitis, aliud est quod potius fabulemur.
878	Stultitia atque insipientia mea istaec sit, mi patrone,
879	me ire in opus alienum aut ibi meam operam pollicitari,
880	si ea in ópificina nesciam aut mala esse aut fraudulenta.
881	At melius est monerier.
881a	Meretricem commoneri,
882	quam sane magni referat, nihil clam est. quin egomet ultro,
883	postquam adbibere auris meae tuae oram orationis,
884	tibi dixi, miles quem ad modum potis sit deasciari.
885	At nemo solus satis sapit. nam ego multos saepe vidi
886	regionem fugere consili prius quam repertam haberent.
887	Si quid faciendum est mulieri male atque malitiose,
888	ea síbi immortalis memoriast meminisse et sempiterna;
889	sin bene quid aut fideliter faciundum eisdem veniat,
890	obliviosae extempulo fiunt, meminisse nequeunt.
891	Ergo istuc metuo, quom venit vobis faciundum utrumque:
892	nam id proderit mihi, militi male quod facietis ambae.
893	Dum nescientes quod bonum faciamus, ne formida.
894	Mala mulier mers est.
894a	Ne pave, peioribus conveniunt.
896	Ita vos decet. consequimini.
896a	Cesso égo illis obviam ire?
897	venire salvom gaudeo, lepide hercle ornatus incedis.
898	Bene opportuneque obviam es, Palaestrio. em tibi adsunt
899	quas me iussisti adducere et quo ornatu.
899a	eu, noster esto.
900	Palaestrio Acroteleutium salutat.
900a	Quis hic amabo est,
901	qui tam pro nota nominat me?
901a	Hic noster architectust.
902	Salve, architecte.
902a	Salva sis. sed dic mihi, ecquid hic te
903	oneravit praeceptis?
903a	Probe meditatam utramque duco.
904	Audire cupio, quem ad modum; ne quid peccetis paveo.
905	Ad tua praecepta de meo nihil his novom adposivi.
906	Nempe lúdificari militem tuom erum vis?
906a	Exlocuta es.
907	Lepide et sapienter, commode et facete res paratast.
908	Atque huius uxorem volo te esse adsimulare.
908a	Fiet.
909	Quasi militi animum adieceris, simulare.
909a	Sic futurum est.
910	Quasique ea res per me interpretem et tuam ancillam ei curetur.
911	Bonus vátes poteras esse, nam quae sunt futura dicis.
912	Quasique anulum hunc ancillula tua abs té detulerit ad me,
913	quem ego militi porro darem tuis verbis.
913a	Vera dicis.
914	Quid istís nunc memoratis opust quae commeminere?
914a	Meliust.
915	nam, mi patrone, hoc cogitato, ubi probus est architectus,
916	bene lineatam si semel carinam conlocavit,
917	facile esse navem facere, ubi fundata, constitutast.
918	nunc haec carina satis probe fundata, bene statutast,
919	atque architecto adsunt fabri ad eam rem haud imperiti.
920	si non nos materiarius remoratur, quod opus qui det
921	(novi indolem nostri ingeni), cito erit parata navis.
922	Nempe tú novisti militem meum erum?
922a	Rogare mirumst.
923	populi odium quidni noverim, magnidicum, cincinnatum,
924	moechum unguentatum.
924a	Num ille te nam novit?
924b	Numquam vidit:
925	qui noverit me quis ego sim?
925a	Nimis lépide fabulare;
926	eo †potiuerim lepidius pol fieri.
926a	Potin ut hominem
927	mihi des, quiescas cetera? ni ludificata lepide
928	ero, cúlpam omnem in me imponito.
928a	Age igitur intro abite,
929	insistite hoc negotium sapienter.
929a	Alia cura.
930	Age, Periplectomene, has nunciam duc intro; ego ad forum illum
931	conveniam atque illi hunc anulum dabo, atque praedicabo
932	a tua uxore mihi datum esse eamque illum deperire.
933	hanc ad nos, quom extemplo a foro veniemus, mittitote,
934	quasi clanculum ad eum missa sit.
934a	Faciemus. alia cura.
935	Vos modo curate, ego illúm probe iam oneratum huc acciebo. —
936	Bene ambula, bene rem geras. egone hoc si efficiam plane,
937	ut concubinam militis meus hospes habeat hodie
938	atque hinc Athenas avehat, si hodie hunc dolum dolamus,
939	quid tibi ego mittam muneris!
939a	Datne ab se mulier operam?
941	Lepidissume et compsissume.
941a	Confido confuturum.
942	ubi facta erit conlatio nostrarum malitiarum,
943	haud vereor ne nos subdola perfidia pervincamur.
944	Abeamus ergo intro, haec uti meditemur cogitate,
945	ut accurate et commode hoc quod agendumst exsequamur,
946	ne quid, ubi miles venerit, titubetur.
946a	Tu morare. —
947	Vólup est, quod agas, si id procedit lepide at que ex sententia;
948	nam ego hodie ad Seleucum regem misi parasitum meum,
949	ut latrones quos conduxi hinc ad Seleucum duceret,
950	qui eius regnum tutarentur, mihi dum fieret otium
951	Quin tu tuam rem cura potius quam Seleuci, quae tibi
952	condicio nova et lúculenta fertur per me interpretem.
953	Immo omnis res posteriores pono atque operam do tibi.
954	loquere: auris meas profecto dedo in dicionem tuam.
955	Circumspice dum, ne quis nostro hic auceps sermoni siet.
956	nam hoc negoti clandestino ut agerem mandatumst mihi.
957	Nemo adest.
957a	Hunc arrabonem amoris primum a me accipe.
958	Quid hic? unde est?
958a	A luculenta átque festiva femina,
959	quae te amat tuamque éxpetessit pulcram pulcritudinem;
960	eius nunc mi ánulum ad te ancilla porro ut deferrem dedit.
961	Quid ea? ingenuan an festuca facta e serva liberast?
962	Vah, egone ut ad te ab libertina esse auderem internuntius,
963	qui ingenuis satis résponsare nequeas quae cupiunt tui?
964	Nuptan est an vidua?
964a	Et nupta et vidua.
964b	Quo pacto potis
966	nupta et vidua esse eadem?
966a	Quia adulescens nuptast cum sene.
967	Euge.
967a	Lepida et liberali formast.
967b	Cave mendacium.
968	Ad tuam formam illa una dignast.
968a	Hercle pulchram praedicas.
969	sed quis east?
969a	Senis huius uxor Periplectomeni ex proxumo;
970	ea demoritur te atque ab illo cupit abire: odit senem.
971	nunc te orare atque obsecrare iussit, ut eam copiam
972	sibi potestatemque facias.
972a	Cupio hercle equidem, si illa volt.
973	Quae cupit?
973a	Quid illá faciemus concubina, quae domist?
974	Quin tu illam iube abs te abire quo lubet: sicut soror
975	eius huc gémina venit Ephesum et mater, accersuntque eam.
976	Eho tu, an venit Ephesum mater eius?
976a	Aiunt qui sciunt.
977	Hercle occasionem lepidam, ut mulierem excludam foras.
978	Immo vin tu lepide facere?
978a	Loquere et consilium cedo.
979	Vin tu illam actutum amovere, a te ut abeat per gratiam?
980	Cupio.
980a	Tum te hoc facere oportet. tibi divitiarum adfatimst:
981	iube sibi aurum atque ornamenta, quae illi instruxti mulieri,
982	dono habere, auferre abs te quo lubeat sibi.
983	Placet ut dicis; sed ne et istam amittam et haec mutet fidem
984	vide modo.
984a	Vah delicatus es delicatu's , quae te tamquam oculos amet.
985	Venus me amat.
985a	St tace, aperitur foris, concede huc clanculum.
986	haec celox illiust, quae hinc egreditur, internuntia,
987	
987a	Quae haec celox?
987b	Ancillula illiust, quae hinc egreditur foras.
988	quae anulum istunc attulit quem tibi dedi.
988a	Edepol haec quidem
989	bellulast.
989a	Pithecium haec est prae illa et spinturnicium.
990	viden tu illam oculis venaturam facere atque aucupium auribus?
991	Iam est ante aedis circus ubi sunt ludi faciundi mihi.
992	dissimulabo, hos quasi non videam néque esse hic etiamdum sciam.
993	Tace, subauscultemus ecquid de me fiat mentio.
994	Numquis nam hic própe adest qui rem alienam potius curet quam suam,
995	qui aucupet me quid agam, qui de vesperi vivat suo?
996	eos nunc homines metuo, mihi ne obsint neve opstent uspiam,
997	domo si bitat, dum huc transbitat, quae huius cupiens corporist,
998	quae ámat hunc hominem nimium lepidum et nimia pulchritudine,
999	militem Pyrgopolynicem.
999a	Satin haec quoque me deperit?
1000	meam laudat speciem. edepol huius sermo haud cinerem quaeritat.
1001	Quo argumento?
1001a	Quia enim loquitur laute et minime sordide.
1002	Quippini? istaec de te loquitur: nihil attrectat sordidi.
1003	Tum autem illa ipsa est nimium lepida nimisque nitida femina.
1004	hercle vero iam adlubescit primulum, Palaestrio.
1005	Priusne quam illam oculis tuis videas ?
1005a	Video id quod credo tibi.
1006	tum haec celocula autem absentem subigit me ut amem.
1006a	Hercle hanc quidem
1007	nil tu amassis; mi haec desponsast: tibi si illa hodie nupserit,
1008	ego hanc continuo uxorem ducam.
1008a	Quíd ergo hanc dubitas conloqui?
1009	Sequere hac me ergo.
1009a	Pedisequos tibi sum.
1009b	Vtinam, cuius causa foras
1010	sum egressa, eius conveniundi mihi potestas evenat.
1011	Erit, ét tibi exoptatum óptinget, bonum habe ánimum, ne formída;
1012	homo quidamst qui scit, quód quaeris ubi sít.
1012a	Quem ego hic audívi?
1013	Sociúm tuorum concíliorum et partícipem consiliorum.
1014	Tum pól ego id quod celo haú celo.
1014a	Immo et célas et non célas.
1015	Quo argúmento?
1015a	Infidós celas: ego súm tibi firme fidus.
1016	Cedo sígnum, si harunc Báccharum es.
1016a	Amat múlier quaedam quéndam.
1017	Pol istúc quidem multae.
1017a	At nón multae de dígito donum míttunt.
1018	Enim cógnovi nunc, fécisti modo mi éx proclivo plánum.
1019	sed hic númquis adest?
1019a	Vel adést vel non.
1019b	Cedo té mihi solae sólum.
1020	Brevin án longinquo sérmoni?
1020a	Tribus vérbis.
1020b	Iam ad te rédeo.
1021	Quid ego? híc astabo tántisper cum hac fórma et factis frústra?
1022	Patere átque asta, tibi ego hánc do operam.
1022a	Propera, éxpecta ndo excrúcior.
1023	Pedetémptim (tu hoc scis) tráctari satiúst hasce huius modi mércis.
1024	Age age út tibi maxume cóncinnumst.
1024a	Nullúmst hoc stolidius sáxum.
1025	redeo ád te. quid me vóluisti?
1025a	Quo pácto hoc Ilium accédi
1026	velis, út ferrem abs te consilium.
1026a	Quasi hunc dépereat —
1026b	Teneo ístuc.
1027	Conlaúdato formam ét faciem et virtútis commemoráto.
1028	Ad eám rem habeo omnem aciém, tibi uti dudúm iam demonstrávi.
1029	Tu cétera cura et cóntempla et de meís venator vérbis.
1030	Aliquám mihi partem hodie óperae des deníque, tandem ades, remelígo.
1031	Adsum, ímpera, si quid vís.
1031a	Quid illaec narrát tibi?
1031b	Lamentári
1032	ait íllam, miseram crúciari et lacrimántem se adflictáre,
1033	quia tís egeat, quia té careat. ob eám rem huc ad te míssast.
1034	Iube adíre.
1034a	At scin quid tú facias? facitó fastidi plénum,
1035	quasi nón lubeat; me inclámato, quia síc te volgo vólgem.
1036	Memini ét praeceptis párebo.
1036a	Vocon érgo hanc quae te quaérit?
1037	Adeát, si quid volt.
1037a	Sí quid vis, adi, múlier.
1037b	Pulcher, sálve.
1038	Meum cógnomentum cómmemoravit. di tíbi dent quaecumque óptes.
1039	Tecum aétatem exigere út liceat —
1039a	Nimium óptas.
1039b	Non me dico,
1040	sed erám meam, quae te démoritur.
1040a	Multae aliae ídem istuc cúpiunt,
1041	quibus cópia non est.
1041a	Écastor haud mírum, si te habes cárum,
1042	hominém tam pulchrum et praéclarum virtute et forma et factis.
1043	deus dígnior fuit quisquam hómo qui esset?
1043a	Non hércle humanust érgo —
1044	nam vólturio plus húmani credo ést.
1044a	Magnum me fáciam
1045	nunc quom íllaec me sic cónlaudat.
1045a	Viden tu ígnavum, ut sese ínfert?
1046	quin tu huíc responde, haec íllaec est ab illá quam dudum dixi .
1047	Qua ab íllarum? nam ita me óccursant multaé: meminisse haud póssum.
1048	Ab illá quae digitos déspoliat suos ét tuos digitos décorat.
1049	nam hunc ánulum áb tui cupienti huic détuli, hic ad te pórro.
1050	Quid núnc tibi vis, muliér? memora.
1050a	Vt quae té cupit, eam ne spérnas,
1051	quae pér tuam nunc vitám vivit: sit nécne sit, spes in te úno est.
1052	Quid núnc volt?
1052a	Te compéllare et complécti et contrectáre.
1053	nam nísi tu illi fers súppetias, iam illa ánimum despondébit.
1054	age, mí Achilles, fiat quód te oro, serva íllam pulchram púlchre,
1055	expróme benignum ex te íngenium, urbícape, occisor régum.
1056	Eu hercle ódiosas res. quótiens hoc tibi, vérbero, ego interdíxi,
1057	meam né sic volgo póllicitere operám?
1057a	Audin tu, múlier?
1058	dixi hóc tibi dudum, et núnc dico: nisi huic vérri adfertur mérces,
1059	non híc suo seminió quemquam porclénam impertitúrust.
1061	Dabitúr quantum ipsus pretí poscet.
1061a	Talentúm Philippi huic opus aúri est;
1062	minus áb nemine accípiet.
1062a	Eu ecastór nimis vilest tándem.
1063	Non míhi avaritia umquam ínnatast: satis hábeo divitiárum,
1064	plus mi aúri mille est módiorum Philippí.
1064a	Praeter thensaúros.
1065	tum argénti montes, nón massas habet, Aetna mons non aeque altos. †
1066	Eu ecástor hominem périurum.
1066a	Vt ludó?
1066b	Quid ego? ut sublécto?
1067	sed amábo, mitte me áctutum.
1067a	Quin tu huíc respondes áliquid,
1068	aut fácturum aut non fácturum?
1068a	Quid illám miseram animi excrúcias,
1069	quae númquam male de té meritast?
1069a	Iube eámpse exire huc ád nos.
1070	dic me ómnia quae volt fácturum.
1070a	Facis núnc ut te facere aéquom,
1071	quom, quaé te volt, eandém tu vis,
1071a	Non ínsulsum huic ingénium.
1072	Quomque me óratricem haud sprévisti sistíque exorare éx te.
1073	quid est? út ludo?
1073a	Nequeo hércle equidem risú meo moderari.
1073b	
1074	ob eám causam huc abs te ávorti.
1074a	Non édepol tu scis, múlier,
1075	quantum égo honorem nunc ílli habeo.
1075a	Scio, et ístuc illi dícam.
1076	Contra aúro alii hanc vendére potuit operám.
1076a	Pol istuc tibi crédo.
1077	Meri béllatores gígnuntur, quas híc praegnatis fécit,
1078	et púeri annos octíngentos vivónt.
1078a	Vae tibi, nugátor.
1079	Quin mílle annorum pérpetuo vivónt, ab saeclo ad saéclum.
1080	Eo mínus dixi, ne haec cénseret me advórsum se mentíri.
1081	Perií, quot hic ipse annós vivet, cuius fílii tam diu vívont?
1082	Postríduo natus sum égo, mulier, quam Iúppiter ex Ope nátust.
1083	Si hic prídie natus forét quam ille est, hic habéret regnum in caélo.
1084	Iam iám sat, amabo, est. sínite abeam, si póssum, viva a vóbis.
1085	Quin érgo abis, quando résponsumst?
1085a	Ibo átque illam huc addúcam,
1086	proptér quam opera est mihi. númquid vis?
1086a	Ne mágis sim pulcher quám sum,
1087	ita mé mea forma habet sóllicitum.
1087a	Quid hic núnc stas? quin abis?
1087b	Ábeo.
1088	Atque ádeo, audin tu ? dicíto docte et cordáte, ut cor ei sáliat —
1089	Philocómasio dic, si ést istic, domum ut tránseat: hunc hic ésse.
1090	Hic cúm mea era est, hinc clám nostrum hunc sermónem sublegérunt.
1091	Lepidé factumst: iam ex sérmone hoc gubernábunt doctius pórro.
1092	Remoráre, abeo. —
1092a	Neque té remoror neque tángo neque te — táceo.
1093	Iube máturare illam éxire huc. iam istíc rei praevortémur.
1094	Quid nunc mi es auctor ut faciam, Palaestrio,
1095	de concubina? nam nullo pacto potest
1096	prius haec in aedis recipi quam illam amiserim.
1097	Quid me consultas quid agas? dixi equidem tibi
1098	quo id pacto fieri possit clementissime.
1099	aurum atque vestem muliebrem omnem habeat sibi,
1100	quae illi instruxisti: sumat, habeat, auferat;
1101	dicasque tempus maxume esse, ut eat domum:
1102	sororem geminam adesse et matrem dicito,
1103	quibus cóncomitata recte deveniat domum.
1104	Qui tu scis eas adesse?
1104a	Quia oculis meis
1105	vidi hic sororem esse eius.
1105a	Convenitne eam?
1106	Convenit.
1106a	Ecquid fortis visast?
1106b	Omnia
1107	vis optinere.
1107a	Vbi matrem esse aiebat soror?
1108	Cubare in navi lippam atque oculis turgidis
1109	nauclerus dixit, qui illas advexit, mihi.
1110	is ad hos nauclerus hospitio devortitur.
1111	Quid is? ecquid fortis?
1111a	Abi sis hinc, nam tu quidem
1112	ad equas fuisti scitus admissarius,
1113	qui consectare qua maris qua feminas.
1114	hoc age nunc.
1114a	Istuc quod das consilium mihi,
1115	te cum illa verba facere de ista re volo;
1116	nam cum illa sane congruos sermo tibi.
1117	Qui potius quam tute adeas, tuam rem tute agas?
1118	dicas uxorem tibi necessum ducere;
1119	cognatos persuadere, amicos cogere.
1120	Itan tu censes?
1120a	Quid ego ní ita censeam?
1121	Ibo igitur intro. tu hic ante aedis interim
1122	speculare, ut, ubi illaec prodeat, me provoces.
1123	Tu modo istuc cura quod agis.
1123a	Curatum id quidemst.
1124	quin si voluntáte nolet, vi extrudam foras.
1125	Istuc cave fáxis; quin potius per gratiam
1126	bonam abeat abs te. atque illaec quae dixi dato,
1127	aurum, ornamenta quae illi instruxisti ferat.
1128	Cupio hercle.
1128a	Credo te facile impetrassere.
1129	sed abi intro. noli stare.
1129a	Tibi sum oboediens. —
1130	Numquid videtur demutare alio atque uti
1131	dixi esse vobis dudum hunc moechum militem?
1132	nunc ad me ut veniat usust Acroteleutium aut
1133	ancillula eius aut Pleusicles. pro Iuppiter,
1134	satine ut Commoditas usquequaque me adiuvat?
1135	nam quos videre exoptabam me maxume,
1136	una exeuntis video hínc e proxumo.
1137	Séquimini, simul círcumspicite, né quis adsit árbiter.
1138	Neminem pol video, nísi hunc quem volumus conventum.
1138a	Et ego vos.
1139	Quid agis, noster architecte?
1139a	Egone architectus? vah.
1139b	Quid est?
1140	Quia enim non sum dignus prae te, ut figam palum in parietem.
1141	Heia vero.
1141a	Nimis facete nimisque facunde malast.
1142	ut lepide deruncinavit militem.
1142a	At etiam parum.
1143	Bono animo es: negotium omne iam succedit sub manus;
1144	vos modo porro, ut occepistis, date operam adiutabilem.
1145	nam ipse miles concubinam intro abiit oratum suam,
1146	ab se ut abeat cum sorore et matre Athenas.
1146a	Eu, probe.
1147	Quin etiam aurum atque ornamenta, quae ipse instruxit, mulieri
1148	omnia dat dono, a se ut abeat: ita ego consilium dedi.
1149	Facile istuc quidemst, si et illa volt et ille autem cupit.
1150	Non tu scis, quom ex alto puteo sursum ad summum escenderis,
1151	maxumum periclum inde esse ab summo ne rusum cadas?
1152	nunc haec res apud súmmum puteum geritur: si praesenserit
1153	miles, nihil ecferri poterit huius: nunc cum maxume
1154	opust dolis: domi esse ad eam rem video silvai satis,
1155	mulieres tres, quartus tute es, quintus ego, sextus senex;
1156	quod apud nos fallaciarum sex situmst, certo scio
1157	oppidum quodvis, si detur, posse expugnari dolis.
1158	date modo operam.
1158a	Id nos ad te, si quid velles, venimus.
1159	Lepide facitis. nunc hanc tibi ego ímpero provinciam.
1160	Impetrabis, imperator, quod ego potero, quod voles.
1161	Militem lepide, et facete et laute ludificarier
1162	volo.
1162a	Voluptatem mecastor mi imperas.
1162b	Scin quem ad modum?
1163	Nempe ut adsimulem me amore istius differri.
1163a	Tenes.
1164	Quasique istius causa amoris ex hoc matrimonio
1165	abierim, cupiens istius nuptiarum.
1165a	Omne ordine.
1166	nisi modo unum hoc: hasce esse aedis dicas dotalis tuas,
1167	hinc senem aps te abiisse, postquam feceris divortium:
1168	ne ille mox vereatur intro íre in alienam domum.
1169	Bene mones.
1169a	Sed ubi ille exierit intus, istinc te procul
1170	ita volo adsimulare, prae illius forma quasi spernas tuam
1171	quasique eiús opulentitatem reverearis, et simul
1172	formam, amoenitatem illius, faciem, pulchritudinem
1173	conlaudato. satin praeceptumst?
1173a	Teneo. satinest, si tibi
1174	meum opus ita dabo expolitum, ut improbare non queas?
1175	Sat habeo. nunc tibi vicissim quae imperabo ea discito.
1176	quom extemplo hoc erit factum, ubi intro haec abierit, ibi tu ilico
1177	facito uti venias ornatu húc ad nos nauclerico;
1178	causeam habeas ferrugineam, et scutulam ob oculos laneam,
1179	palliolum habeas ferrugineum (nam is colos thalassicust),
1180	id conexum in umero laevo, exfafillato bracchio,
1181	praecinctus aliqui: adsimulato quasi gubernator sies;
1182	atque apud hunc senem omnia haec sunt, nam is piscatores habet.
1183	Quid? ubi ero exornatus quin tu dicis quid facturus sim?
1184	Huc venito et matris verbis Philocomasium arcessito,
1186	ut, si itura sit Athenas, eat tecum ad portum cito,
1187	atque ut iubeat ferri in navim si quid imponi velit.
1188	nisi eat, te soluturum esse navim: ventum operam dare.
1189	Satis placet pictura. perge.
1189a	Ille extemplo illam hortabitur
1190	ut eat, ut properet, ne morae sit matri.
1190a	Multimodis sapis.
1191	Ego illi dicam, ut me adiutorem, qui onus feram ad portum, roget.
1192	ille iubebit me ire cum illa ad portum. ego adeo, ut tu scias,
1193	prorsum Athenas protinus abibo tecum.
1193a	Atque ubi illo veneris,
1194	triduom servire numquam te, quin liber sis, sinam.
1195	Abi cito atque orna te.
1195a	Numquid aliud?
1195b	Haec ut memineris.
1196	Abeo. —
1196a	Et vos abite hinc intro actutum; nam illum huc sat scio
1197	iam exiturum esse intus.
1197a	Celebre apud nos imperium tuomst. —
1198	Agite abscedite ergo. ecce autem commodum aperitur foris.
1199	hilarus exit: impetravit. inhiat quod nusquam est miser.
1200	Quod volui ut volui impetravi, per amicitiam et gratiam,
1201	a Philocomasio.
1201a	Quid tam intus fuisse te dicam diu?
1202	Numquam ego me tam sensi amari quam nunc ab illa muliere.
1203	Quid iam?
1203a	Vt multa verba feci, ut lenta materies fuit.
1204	verum postremo impetravi ut volui: donavi dedi
1205	quae voluit, quae postulavit; te quoque ei dono dedi.
1206	Etiam me? quo modo ego vivam sine te?
1206a	Age, animo bono es ,
1207	eidem ego te illim liberabo. nam si possem ullo modo
1208	impetrare ut abiret, ne te abduceret, operam dedi;
1209	verum oppressit.
1209a	Deos sperabo teque. postremo tamen
1210	etsi istuc mi acerbumst, quia ero te carendum est optimo,
1211	saltem id volup est, quom ex virtute formae évenit tibi
1212	mea opera super hac vicina, quam ego nunc concilio tibi.
1213	Quid opust verbis? libertatem tibi ego et divitias dabo,
1214	si impetras.
1214a	Reddam impetratum.
1214b	At gestio.
1214c	At modice decet:
1215	moderare animo, ne sis cupidus. séd eccam ipsam, egreditur foras.
1216	Era, éccum praesto mílitem.
1216a	Vbi est?
1216b	Ad laevam.
1216c	Video.
1217	Aspicito limis oculis , ne ille nos se sentiat videre.
1218	Video. edepol nunc nos tempus est malas peioris fieri.
1219	Tuomst principium.
1219a	Obsecro, tute ipsum convenisti?
1220	ne parce vocem, ut audiat.
1220a	Cum ipso pol sum locuta,
1221	placide, ipsi dum libitum est mihi, otiose, meo arbitratu ut volui .
1222	Audin quae loquitur?
1222a	Audio. quam laeta est, quia ted adiit.
1223	O, fortunata mulier es.
1223a	Vt amari videor.
1223b	dignus es Dignu's .
1224	Permirum ecastor praedicas, te adiisse atque exorasse;
1225	per epistulam aut per nuntium, quasi regem, adiri eum aiunt.
1226	Namque edepol vix fuit cópia adeundi atque impetrandi.
1227	Vt tu inclitus es inclitu's apud múlieres.
1227a	Patiar, quando ita Venus volt.
1228	Veneri pol habeo gratiam, eandémque et oro et quaeso,
1229	ut eius mihi sit copia quem amo quemque expetesso
1230	benignusque erga me ut siet, quod cupiam ne gravetur.
1231	Spero ita futurum, quamquam illum multae sibi expetessunt:
1232	ille illas spernit segregat ab se omnis, extra te unam.
1233	Ergo iste metus me macerat, quod ille fastidiosust,
1234	ne óculi eius sententiam mutent, ubi viderit me,
1235	atque eius elegantia meam extémplo speciem spernat.
1236	Non faciet, bonum animum habe. †
1236a	Vt ipsa se contemnit.
1237	Metuo, ne praedicatio tua nunc meam formam exsuperet.
1238	Istuc curavi, ut opínione illius pulchrior sis.
1239	Si pol me nolet ducere uxórem, genua amplectar
1240	atque obsecrabo; alio modo, si non quibo impetrare,
1241	consciscam letum: vivere sine illó scio me non posse.
1242	Prohibendam mortem mulieri videó. adibon?
1242a	Minime;
1243	nam tu te vilem feceris, si te ultro largiere:
1244	sine ultro veniat; quaeritet, desideret, exspectet
1245	sine: perdere istam gloriam vis, quám habes? cave sis faxis.
1246	nam nulli mortali scio obtigisse hoc, nisi duobus,
1247	tibi et Phaoni Lesbio, tam mulier sé ut amaret.
1248	Eo íntro, aut tu illum huc evoca foras, mea Milphidippa.
1249	Immo opperiamur, dum exeat aliquis.
1249a	Durare nequeo,
1250	quin eam intro.
1250a	Occlusae sunt foris.
1250b	Exfringam.
1250c	Sana non es.
1251	Si amavit umquam aut si parem sapientiam habet ac formam,
1252	per amorem si quid fecero, clementi ánimo ignoscet.
1253	Vt, quaeso, amore perditast tuo misera.
1253a	Mutuom fit.
1254	Tace, ne aúdiat.
1254a	Quid astitisti obstupida? cur non pultas?
1255	Quia non est intus quem ego volo.
1255a	Qui scis?
1255b	Scio pol ego, olfacio;
1256	nam odore nasum sentiat, si intus sit.
1256a	Hariolatur.
1257	Quia mé amat, propterea Venus fecit eam ut divinaret.
1258	Nescio ubi hic prope adest quem expeto videre: olet profecto.
1259	Naso pol iam haec quidem plús videt quam óculis.
1259a	Caeca amore est.
1260	Tene me óbsecro.
1260a	Quor?
1260b	Ne cadam.
1260c	Quid ita?
1260d	Quia stare nequeo,
1261	ita animus per oculos meos meus defit.
1261a	Militem pol
1262	tu aspexisti.
1262a	Ita.
1262b	Non video. ubi est?
1262c	Videres pol, si amares.
1263	Non edepol tu illum magis amas, quam ego amem, si per te liceat.
1264	Omnes profecto mulieres te amant, ut quaeque aspexit.
1265	Nescio, tu ex me hoc audiveris an non: nepos sum Veneris.
1266	Mea Milphidippa, adi obsecro et congredere.
1266a	Vt me veretur.
1267	Illa ad nos pergit.
1267a	Vos volo.
1267b	Et nos te.
1267c	Vt iussisti,
1268	eram meam eduxi foras.
1268a	Video.
1268b	Iube ergo adire.
1269	Induxi in animum, ne oderim item ut alias, quando orasti.
1270	Verbum edepol facere non potis, si accesserit prope ad te.
1271	dum te obtuetur, interim linguam oculi praeciderunt.
1272	Levandum morbum mulieri video.
1272a	Vt tremit atque extimuit,
1273	postquam te aspexit.
1273a	Víri quoque armáti idem istuc faciunt,
1274	ne tu mirere eius mulierem. sed quid illa volt me facere?
1275	Ad se ut eas: tecum vivere volt atque aetatem exigere.
1276	Egon ád illam eam, quae nupta sit? vir eius me deprehendat.
1277	Quin tua causa exegit virum ab sé.
1277a	Qui id facere potuit?
1278	Quia aedís dotalis huius sunt.
1278a	Itane?
1278b	Ita pol.
1278c	Iube domum ire.
1279	iam ego illi ero.
1279a	Vide né sies in exspectatione,
1280	ne illam animi excrucies.
1280a	Non ero profecto. abite.
1280b	Abimus. —
1281	Sed quid ego video?
1281a	Quid vides?
1281b	Nescio quis eccum incedit
1282	ornatu quidem thalassico.
1282a	It ad nos, volt te profecto.
1283	nauclerus hic quidem est.
1283a	Videlicet accersit hanc iam.
1283b	Credo.
1284	Alium alio pacto propter amorem ni sciam
1285	fecisse multa nequiter, verear magis
1286	me amoris causa hóc ornatu incedere.
1287	verum quom multos multa admisse acceperim
1288	inhonesta propter amorem atque aliena a bonis:
1289	mitto iam, ut occídi Achilles civis passus est —
1290	sed eccúm Palaestrionem, stat cum milite:
1291	oratio alio mihi demutandast mea.
1292	mulier profecto natast ex ipsa Mora;
1293	nam quaevis alia quae morast aeque, mora
1294	minor ea videtur quam quae propter mulieremst.
1295	hoc adeo fieri credo consuetudine.
1296	nam ego hanc accerso Philocomasium. sed fores
1297	pultabo. heus, ecquis hic est?
1297a	Adulescens, quid est?
1298	quid vis? quid pultas?
1298a	Philocomasium quaerito.
1299	a matre illius venio. si iturast, eat.
1300	omnis moratur: navim cupimus solvere.
1301	Iam dudum res paratast. i, Palaestrio,
1302	aurum, ornamenta, vestem, pretiosa omnia
1303	duc adiutores tecum ad navim qui ferant.
1304	omnia conposita sunt quae donavi: auferat.
1305	Eó. —
1305a	Quaeso hercle propera.
1305b	Non morabitur.
1306	quid istuc, quaeso? quid oculo factumst tuo?
1307	Habeo equidem hercle oculum.
1307a	At laevom dico.
1307b	Eloquar.
1308	maris causa hercle hoc ego oculo utor minus,
1309	nam si abstinuissem amare, tamquam hoc uterer.
1310	sed nimis morantur me diu.
1310a	Eccos exeunt.
1311	Quid modi flendó quaeso hodie fácies?
1311a	Quid ego ní fleam?
1312	ubi pulcherrume egi aetatem, ábeo.
1312a	Em hominem tibi,
1313	qui a matre et sorore venit.
1313a	Video.
1313b	Audin, Palaestrio?
1314	Quid vis?
1314a	Quin tu iubes ecferri ómnia quae isti dedi?
1315	Philocomasium, salve.
1315a	Et tu salve.
1315b	Materque et soror
1316	tibi salutem me iusserunt dicere.
1316a	Salvae sient.
1317	Orant te, ut eas, ventus operam dum dat, ut velum explicent;
1318	nam matri oculi si valerent, mecum venissent simul.
1319	Ibo; quamquam invita facio, impietas sit nisi eam.
1319a	Sapis.
1320	Si non mecum aetatem egisset, hodie stulta viveret.
1321	Istuc crucior, a viro me tali abalienarier,
1322	nam tu quemvis potis es facere ut afluat facetiis;
1323	et quia tecum eram, propterea ánimo eram ferocior:
1324	eam nobilitatem amittendam video.
1324a	Ne fle.
1324b	Non queo,
1325	quom te video.
1325a	Habe bonum animum.
1325b	Scio ego quid doleat mihi.
1326	Nam nil miror, si libenter, Philocomasium, híc eras,
1327	si forma huius, mores, virtus, animum attinuere hic tuom,
1328	quóm ego servos quando aspicio hunc, lacrumo quia diiungimur.
1329	Obsecro licet complecti prius quam proficisco?
1329a	Licet.
1330	O mi ócule, o mi ánime.
1330a	Obsecro, tene mulierem,
1331	ne adfligatur.
1331a	Quid istuc quaesost?
1331b	Quia abs te abit, animo male
1332	factum est huic repente miserae.
1332a	Curre intro atque ecferto aquam.
1333	Nihil aquam moror, quiescat malo. ne interveneris,
1334	quaeso, dum resipiscit.
1334a	Capita inter se nimis nexa hisce habent.
1335	non placet. labra ab labellis aufer, nauta, cave malo.
1336	Temptabam spiraret an non.
1336a	Aurem admotam oportuit.
1337	Si magis vís, eam omittam.
1337a	Nolo, retine.
1337b	At ultro misero.
1338	Exite atque ecferte huc intus omnia quae isti dedi.
1339	Etiam nunc saluto te, Lar familiaris, prius quam eo.
1340	conservi conservaeque omnis, bene valete et vivite,
1341	bene quaeso inter vos dicatis mi med absenti tamen.
1342	Age, Palaestrio, bono animo es.
1342a	Eheu, nequeo quin fleam,
1343	quom abs te abeám.
1343a	Fer aequo ánimo.
1343b	Scio ego quid doleat mihi.
1344	Sed quid hoc? quae res? quid video? lux, salve 
1345	Iam resipisti? 
1345a	Obsecro, quem amplexa sum
1345b	hominem? perii. sumne ego apud me?
1345c	Ne time, voluptas mea.
1347	Quid istuc est negoti?
1347a	Animus hanc modo hic reliquerat.
1348	† metuoque ut timeo, ne hoc tandem propalam fiat nimis.
1349	Quid id est?
1349a	Nos secundum ferri nunc per urbem haec omnia,
1350	ne quis tibi hoc vítio vortat.
1350a	Mea, non illorum dedi:
1351	parvi ego illos fácio. agite, íte cum dis benevolentibus.
1352	Tua ego hoc causa dico.
1352a	Credo.
1352b	Iam vale.
1352c	Et tu bene vale.
1353	Ite cito, iam ego adsequar vos: cúm ero pauca volo loqui. —
1354	quamquam alios fideliores semper habuisti tibi
1355	quam me, tamen tibi habeo magnam gratiam rerum omnium;
1356	et, si íta sententia esset, tibi servire malui
1357	multo, quám alii libertus esse.
1357a	Habe bonum animum.
1358	Eheu, quom venit mi in mentem, ut mores mutandi sient,
1359	muliebris mores discendi, obliscendi stratiotici.
1360	Fac sis frugi.
1360a	Iam non possum, amisi omnem lubidinem.
1361	I, sequere illos, ne morere.
1361a	Bene vale.
1361b	Et tu bene vale.
1362	Quaeso memineris, si forte liber fieri occeperim
1363	(mittam nuntium ad te), ne me deseras.
1363a	Non est meum.
1364	Cogitato identidem, tibi quam fidelis fuerim.
1365	si id facies, tum demum scibis, tibi qui bonus sit, qui malus.
1366	Scio et perspexi saepe.
1366a	Verum cum antehac, hodie maxume
1367	scies: immo hodie me tuom factum faxo post dices magis.
1368	Vix reprimor quin te manere iubeam.
1368a	Cave istuc feceris:
1369	dicent te mendacem nec verum esse, fide nulla esse te,
1370	dicent servorum praeter me esse hic fidelem neminem.
1371	nam si honeste censeam te facere posse, suadeam;
1372	verum non potest. cave fáxis.
1372a	Abi iam.
1372b	Patiar quidquid est.
1373	Bene vale igitur.
1373a	Ire meliust strenue. —
1373b	Etiam nunc vale.
1374	ante hoc factum hunc sum arbitratus semper servom pessumum:
1375	eum fidelem mi esse invenio. cum egomet mecum cogito,
1376	stulte feci qui hunc amisi. íbo hinc intro nunciam
1377	ad amores meos. sed, sensi, hinc sonitum fecerunt foris.
1378	Ne me moneatis, memini ego officium meum,
1379	ego † nam conveniam illum, ubi ubi est gentium;
1380	investigabo, óperae non parcam meae.
1381	Me quaerit illic. ibo huic puero obviam.
1382	Ehem, te quaero. salve, vir lepidissime,
1383	cumulate commoditate, praeter ceteros
1384	duo dí quem curant.
1384a	Qui duo?
1384b	Mars et Venus.
1385	Facetum puerum.
1385a	Intro te ut eas obsecrat,
1386	te volt, te quaerit, teque exspectans expetit.
1387	amanti fer opem. quid stas? quin intro is?
1387a	Eo. —
1388	Ipsus illic sese iam impedivit in plagas;
1389	paratae insidiae sunt: in statu stat senex,
1390	ut adoriatur moechum, qui formast ferox,
1391	qui omnis se amare credit, quaeque aspexerit
1392	mulier: eum oderunt qua viri qua mulieres.
1393	nunc in tumultum ibo: intus clamorem audio. —
1394	Dúcite istum; sí non sequitur, rápite sublimén foras,
1395	facite inter terram atque caelum ut sit situs , discindite.
1396	Obsecro hercle, Periplectomene, te.
1396a	Nequiquam hercle obsecras.
1397	vide ut istic tibi sit acutus, Cario, culter probe.
1398	Quin iamdudum gestit moecho hóc abdomen adimere,
1399	ut ea iam quasi puero in collo pendeant crepundia.
1400	Perii.
1400a	Haud etiam, numero hoc dicis.
1400b	Iamne in hominem ínvolo?
1401	Immo etiam prius vérberetur fustibus.
1401a	Multum quidem.
1401b	
1402	Cur es ausus subigitare álienam uxorem, impudens?
1403	Ita me di ament, ultro ventumst ad me.
1403a	Mentitur, feri.
1404	Mane, dum narro.
1404a	Quid cessatis?
1404b	Non licet mihi dicere?
1405	Dic.
1405a	Oratus sum, ad eam ut irem.
1405b	Quor ire ausus es ausu's ? em tibi.
1406	Oiei, satis sum verberatus. obsecro.
1406a	Quam mox seco?
1407	Vbi lubet: dispennite hominem divorsum et distendite.
1408	Obsecro hercle te, ut mea verba aúdias prius quam secat.
1409	Loquere.
1409a	Non volui nec factum est: viduam hercle esse censui,
1410	itaque ancilla, conciliatrix quaé erat, dicebat mihi.
1411	Iura te non nociturum esse hómini de hac re nemini,
1412	quod tu hódie hic verberatus es verberatu's aut quod verberabere,
1413	si te salvom hinc amittemus Venerium nepotulum.
1414	Iuro per Iovem et Mavortem, me nociturum nemini,
1415	quod ego hic hodie vapularim, iureque id factum arbitror;
1416	et si intestatus non abeo hinc, bene agitur pro noxia.
1417	Quid si id non faxis?
1417a	Vt vivam semper intestabilis.
1418	Verberetur etiam, postibi amittendum censeo.
1419	Di tibi bene faciant semper, quom advocatus mihi venis.
1420	Ergo des minam auri nobis.
1420a	Quam ob rem?
1420b	Salvis testibus
1421	ut te hódie hinc amittamus Venerium nepotulum;
1422	aliter hinc non ibis, ne sis frustra.
1422a	Dabitur.
1422b	Magis sapis.
1423	de tunica et chlamyde et machaera ne quid speres, non feres.
1424	Verberon etiam, an iam mittis?
1424a	Mitis sum equidem fustibus.
1425	opsecro vos.
1425a	Solvite istunc.
1425b	Gratiam habeo tibi.
1426	Si posthac prehendero ego te híc, carebis testibus.
1427	Causam haud dico.
1427a	Eamus intro, Cario. —
1427b	Servos meos
1428	eccos video. Philocomasium iam profecta est? dic mihi.
1429	Iam dudum.
1429a	Ei mihi.
1429b	Magis dícas, si scias quod ego scio.
1430	nam ille qui lánam ob oculum habebat laevom , nauta non erat.
1431	Quis erat igitur?
1431a	Philocomasio amator.
1431b	Qui tu scis?
1431c	Scio.
1432	nam postquam porta exierunt, nil cessarunt ilico
1433	osculari atque amplexari inter se.
1433a	Vae misero mihi,
1434	verba mihi data esse video. scelus viri Palaestrio,
1435	is me in hanc inlexit fraudem. iure factum iudico;
1436	si sic aliis moechis fiat, minus hic moechorum siet,
1437	magis metuant, minus has res studeant. eamus ad me. plaudite.
