1	Qui gentes omnes mariaque et terras movet,
2	eius sum civis civitate caelitum.
3	ita sum, ut videtis, splendens stella candida,
4	signum quod semper tempore exoritur suo
5	hic atque in caelo: nomen Arcturo est mihi.
6	noctu sum in caelo clarus atque inter deos,
7	inter mortalis ambuló interdius.
8	at alia signa de caelo ad terram accidunt.
9	qui est imperator divom atque hominum Iuppiter,
10	is nos per gentis alium ália disparat,
11	qui facta hominum, mores, pietatem et fidem
12	noscamus, ut quemque adiuvet opulentia.
13	qui falsas litis falsis testimoniis
14	petunt quique in iure abiurant pecuniam,
15	eorúm referimus nomina exscripta ad Iovem;
16	cotidie ille scit quis hic quaerat malum:
17	qui hic litem apisci postulant peiurio
18	mali, res falsas qui impetrant apud iudicem,
19	iterum ille eam rem iudicatam iudicat;
20	maiore multa multat quam litem auferunt.
21	bonos in aliis tabulis exscriptos habet.
22	atque hoc scelesti in animum inducunt suom,
23	Iovem sé placare posse donis, hostiis:
24	et operam et sumptum perdunt; id eo fit quia
25	nihil éi acceptumst a periuris supplici;
26	facilius si qui pius est a dis supplicans,
27	quam qui scelestust, inveniet veniam sibi.
28	idcirco moneo vos ego haec, qui estis boni
29	quique aetatem agitis cum pietate et cum fide:
29a	
30	retinete porro, post factum ut laetemini.
31	nunc, huc qua causa veni, argumentum eloquar.
32	primumdum huic esse nomen urbi Diphilus
33	Cyrenas voluit. illic habitat Daemones
34	in agro atque villa proxima propter mare,
35	senex, qui húc Athenis exul venit, hau malus;
36	neque is adeo propter malitiam patria caret,
37	sed dum alios servat se impedivit interim,
38	rem bene paratam comitate perdidit.
39	huíc filiola virgo periit parvola.
40	eam dé praedone vir mercatur pessumus,
41	is eam huc Cyrenas leno advexit virginem.
42	adulescens quidam civis huius Atticus
43	eam vídit ire e ludo fidicinio domum,
44	amare occepit: ad lenonem devenit,
45	minis triginta sibi puellam destinat
46	datque arrabonem et iure iurando alligat.
47	is leno, ut se aequom est, flocci non fecit fidem
48	neque quod iuratus adulescenti dixerat.
49	eí erat hospes par sui, Siculus senex
50	scelestus, Agrigentinus, urbis proditor;
51	is illius laudare infit formam virginis
52	et aliarum itidem quae eius erant mulierculae.
53	infit lenoni suadere, ut secum simul
54	eat in Siciliam: ibi esse homines voluptários
55	dicit, potesse íbi eum fieri divitem.
56	ibi esse quaestum maximum meretricibus.
57	persuadet. navis clanculum conducitur,
58	quidquid erat noctu in navem comportat domo
59	leno; adulescenti qui puellam ab eo emerat
60	ait sése Veneri velle votum solvere
61	(id hic est Veneris fanum) et eo ad prandium
62	vocavit adulescentem huc. ipse hinc ilico
63	conscendit navem, ávehit meretriculas.
64	adulescenti alii narrant ut res gesta sit,
65	lenonem abiisse. ad portum ádulescens venit:
66	illorum navis longe in altum abscesserat.
67	ego quoniam video virginem asportarier,
68	tetuli éi auxilium et lenoni exitium simul:
69	increpui hibernum et fluctus movi maritimos.
70	nam Arcturus signum sum omniúm acerrimum:
71	vehemens sum exoriens, cum occido vehementior.
72	nunc ambo in saxo, leno átque hospes, simul
73	sedent eiecti: navis confracta est eis.
74	illa autem virgo atque altera itidem ancillula
75	de navi timidae desuluerunt in scapham.
76	nunc eas ab saxo fluctus ad terram ferunt
77	ad villam illius, exul ubi habitat senex,
78	cuius déturbavit ventus tectum et tegulas;
79	et servos illic est éius, qui egreditur foras.
80	adulescens huc iam adveniet, quem videbitis,
81	qui illam mercatust de lenone virginem.
82	valete, ut hostes vestri diffidant sibi.—
83	Pro di immortales, tempestatem cuius modi
84	Neptunus nobis nocte hac misit proxima.
85	detexit ventus villam—quid verbis opust?
86	non ventus fuit, verum Álcumena Euripidi,
87	ita omnís de tecto deturbavit tegulas;
88	inlustrioris fecit fenestrasque indidit.
89	Et vos a vestris abduxi negotiis
90	neque id processit qua vos duxi gratia,
91	neque quivi ad portum lenonem prehendere.
92	sed mea desidia spem deserere nolui:
93	eo vós, amici, detinui diutius.
94	nunc huc ad Veneris fanum venio visere,
95	ubi rem divinam se facturum dixerat.
96	Si sapiam, hoc quod me mactat concinnem lutum.
97	Prope me hic nescio quis loquitur.
97b	Heus, Sceparnio.
98	Qui nominat me?
98b	Qui pro te argentum dedit.
99	Quasi me tuom esse servom dicas, Daemones.
100	Luto usust multo, multam terram confode.
101	villam integundam intellego totam mihi,
102	nam nunc perlucet ea quam cribrum crebrius.
103	Pater salveto, ámboque adeo.
103b	Salvos sis.
104	Sed utrum tu masne an femina es, qui illum patrem
105	voces?
105b	Vir sum equidem.
105c	Quaere vir porro patrem.
106	Filiolam ego unam hábui, eam unam perdidi.
107	virile sexus numquam ullum habui.
107b	At di dabunt.
108	Tibi quidem hercle, quisquis es, magnum malum,
109	qui oratione nos hic occupatos occupes.
110	Isticine vos habitatis?
110b	Quid tu id quaeritas?
111	quon furatum mox venias, vestigas loca?
112	Peculiosum esse addecet servom et probum,
113	quem ero praesente † praetereat oratio
114	aut qui inclementer dicat homini libero.
115	Et impudicum et impudentem hominem addecet
116	molestum ultro advenire ad alienam domum,
117	cui debeatur nil.
117b	Tace, Sceparnio.
118	quid opust, adulescens?
118b	Istic infortunium,
119	qui praefestinet, ubi erus adsit, praeloqui.
120	sed nisi molestumst, paucis percontarier
121	volo ego ex te.
121b	Dabitur opera, atque in negotio.
122	Quin tu in paludem is exicasque harundinem,
123	qui pertegamus villam, dum sudumst?
123b	Tace.
124	tu si quid opus est dice.
124b	Dic quod te rogo,
125	ecquem tu hic hominem crispum, incanum videris,
126	malum, periurum, palpatorem—
126b	Plurimos,
127	nam ego propter eius modi viros vivo miser.
128	Hic dico, in fanum Veneris qui mulierculas
129	duas sécum adduxit, quique adornaret sibi
130	ut rem divinam faciat, aut hodie aut heri.
131	Non hercle, adulescens, iam hos dies complusculos
132	quemquam istic vidi sacruficare, neque potest
133	clam me esse si qui sacruficat: semper petunt
134	aquam hinc aut ignem aut vascula aut cultrum aut veru
135	aut aulam extarem, aut aliquid—quid verbis opust?
136	Veneri paravi vasa et puteum, non mihi.
137	nunc intervallum iam hos dies multos fuit.
138	Vt verba praehibes, me periisse praedicas.
139	Mea quidem hercle causa salvos sis licet.
140	Heus tu, qui fana ventris causa circumis,
141	iubere meliust prandium ornari domi.
142	Fortasse tu huc vocatus es ad prandium,
143	ille quí vocavit nullus venit?
143b	Admodum.
144	Nullumst periclum te hinc ire inpransum domum:
145	Cererem te meliust quam Venerem sectarier:
146	amori haec curat; tritico curat Ceres.
147	Deludificavit me illic homo indignis modis.
148	Pro di immortales, quid illuc est, Sceparnio,
149	hominum secundum litus?
149b	Vt mea est opinio,
150	propter viam illi sunt vocati ad prandium.
151	Qui?
151b	Quia post cenam, credo, laverunt heri.
152	Confracta navis in mari est illis.
152b	Ita est.
153	at hercle nobis villa in terra et tegulae.
153b	Hui,
154	homunculi quanti estis. eiecti ut natant.
156	Vbi sunt i homines, obsecro?
156b	Hac ad dexteram
157	(viden?) secundum litus.
157b	Video. sequimini.
158	utinam is sit quém ego quaero, vir sacerrimus.
159	valete.—
159b	Si non moneas, nosmet meminimus.
160	sed, o Palaemon, sancte Neptuni comes,
161	qui Herculis socius esse diceris,†
162	quod facinus video.
162b	Quid vides?
162c	Mulierculas
163	video sedentis in scapha solas duas.
164	ut adflictantur miserae. euge euge, perbene,
165	ab saxo avortit fluctus ad litus scapham,
166	nequé gubernator umquam potuit rectius .
167	non vidisse undas me maioris censeo.
168	salvae sunt, si illos fluctus devitaverint.
169	nunc, nunc periclumst. unda eiecit alteram.
170	at in vadost, iam facile enabit. eugepae,
171	viden alteram illam ut fluctus eiecit foras?
172	surrexit, horsum se capessit. salva res.
173	desiluit haec autem altera in terram e scapha.
174	ut prae timore in genua in undas concidit.
175	salvast, evasit ex aqua. iam in litore est.
176	sed dextrovorsum avorsa it in malam crucem.
177	hem, errabit illaec hodie.
177b	Quid id refert tua?
178	Si ad saxum quo capessit, ea deorsum cadit,
179	errationis fecerit compendium.
181	Si tu de illarum cenaturus vesperi es,
182	illis curandum censeo, Sceparnio,
183	si apud me essurus, mihi darí operam volo.
184	Bonum aequomque oras.
184b	Sequere me hac ergo.—
184c	Sequor.—
185	Nimio hóminum fortunaé minus miseraé memorantur,
186	 experiundo iis datur acerbum.
187	 hoc deo cómplacitumst, me hoc órnatu ornatam ín incertas
188	regiónes timidam eiéctam.
189	hancíne ego ad rem natam ésse me miserám memorábo?
190	hancíne ego partem cápio ob píetatem praecípuam?
191	nam hóc mi haud labórist, labórem hunc potíri,
192	si érga paréntem aut deós me impiávi;
193	sed íd si paráte curávi ut cavérem,
194	tum hóc mi indecóre, iníque, inmodéste
195	datis, dí; nam quid habebúnt sibi signi ímpii posthac,
196	si ad húnc modum est innóxiis honór apud vos?
197	nam mé si sciam ín vos fecísse aut paréntis
197a	sceléste, minus me míserer;
198	sed eríle scelus me sóllicitat, eiús me impietas mále habet.
199	ís navem atque ómnia pérdidit ín mari:
200	haéc bonorum éius sunt réliquiae; étiam quae simul
201	vécta mecum ín scaphast, éxcidit. égo nunc sola sum.
202	quaé mihi sí foret sálva saltém, labor
203	lénior ésset hic mi éius opera.
204	nunc quám spem aut opem aút consilí quid capéssam?
205	ita híc sola sólis locis compotita sum.
206	hic sáxa sunt, hic máre sonat,
206a	neque quísquam homo mihi obviám venit.
206b	
207	hóc quod indúta sum, summae opes óppido,
208	néc cibo néc loco técta quo sím scio:
209	quaé mihist spés, qua me vívere velim?
210	néc loci gnára sum, néc vidi aut híc fui.
211	sáltem aliquém velim quí mihi ex hís locis
212	aút viam aut sémitam mónstret, ita nunc
213	hác an illác eam, incérta sum cónsili;
214	néc prope usquam híc quidem cúltum agrum cónspicor.
215	álgor, errór, pavor, me ómnia tenent.
216	haéc parentés mei haud scítis miseri,
216a	me núnc miseram esse ita utí sum.
217	líbera ego prognáta fui máxume, nequíquam fui.
218	nunc quí minus servio, quám si servá forem náta?
219	neque quícquam umquam illis prófuit qui mé sibi eduxérunt.
220	Quid míhi meliust, quid mágis in remst, quam a córpore vitam ut sécludam?
221	ita mále vivo atque ita míhi multae in pectóre sunt curae exánimales.
222	ita rés se habent: vitae haú parco, perdidí spem qua me obléctabam.
223	omnía iam circumcúrsavi atque omníbus latebris perréptavi
224	quaerére conservam, vóce oculis auríbus ut pervestígarem.
225	neque eam úsquam invenio néque quo eam neque quá quaeram consúltumst,
226	neque quém rogitem respónsorem quemquam ínterea convénio,
227	neque mágis solae terraé solae sunt quam haéc loca atque hae regiónes;
228	neque sí vivit, eam víva umquam quin ínveniam desístam.
229	Quóianam vox míhi prope hic sonat?
230	Pértimui, quis híc loquitur prope?
231	Spés bona, obsecro, súbventa mihi,
232	éxime ex hóc miseram metu.
233	Cérto vox múliebris aúris tetigít meas.
234	Múlier est, múliebris vóx mi ad aurís venit.
235	num Ámpelisca óbsecro est?
235b	Tén, Palaestra, aúdio?
236	Quín voco, ut me aúdiat, nómine illám suo?
237	Ámpelisca.
237b	Hém quis est?
237c	Ego, Palaestra 
238	Díc ubi es?
238b	Pól ego nunc ín malis plúrimis.
239	Sócia sum, néc minor párs meast quam tua.
240	séd videre éxpeto té.
240b	Mihi es aémula.
241	Cónsequamúr gradu vócem. ubi es?
241b	Écce me.
242	áccede ad me átque adi cóntra.
242b	Fit sédulo.
243	Cédo manum.
243b	Áccipe.
243c	Díc, vivisne? óbsecro.
244	Tú facis mé quidem ut vívere núnc velim,
245	quóm mihi té licet tángere. ut víx mihi
246	crédo ego hoc, té tenere. óbsecro, ampléctere,
247	spés mea. ut me ómnium iám laborúm levas.
248	Óccupas praéloqui quaé mea orátiost.
249	núnc abire hínc decet nós.
249b	Quo, amabo, íbimus?
250	Lítus hoc pérsequamúr.
250b	Sequor quó lubet.
251	sícine hic cum úvida véste grassábimur?
252	Hóc quod est, íd necessárium est pérpeti.
253	séd quid hoc, óbsecro, est?
253b	Quid?
253c	Víden, amabo,
254	fanum videsne hóc?
254b	Vbi est?
254c	Ad déxteram.
255	Videó decorum dís locum vidérier.
256	Haud lónge abesse opórtet homines hínc, ita hic lepidúst locus.
257	quísquis est deus, véneror ut nos éx hac aerumna éximat,
258	míseras inopis aérumnosas út aliquo auxilio ádiuvet.
259	Qui súnt qui a patróna precés mea expetéssunt?
260	nam vóx me precántum huc forás excitávit.
261	bonam átque obsequéntem deam átque haud gravátam
262	patrónam exsequontur benígnamque múltum.
263	Iubémus te sálvere, máter.
263b	Salvéte,
264	puéllae. sed únde
265	vos íre cum uvida veste dicam, óbsecro, tam maéstiter vestítas?
266	Ílico hinc ímus, haud lóngule ex hóc loco;
267	vérum longe hínc abest únde advectae húc sumus.
268	Némpe equo lígneo pér vias caérulas
269	éstis vectae?
269b	Ádmodum.
269c	Ergo aéquius vós erat
270	cándidatás venire hóstiatásque. ad hoc
271	fánum ad istúnc modum nón venirí solet.
272	Quaéne eiectae é mari símus ambae, óbsecro,
273	únde nos hóstias agere voluisti huc?
274	núnc tibi ampléctimur génua egentés opum,
275	quae ín locis nésciis néscia spé sumus,
276	út tuo récipias técto servésque nos
277	míseriarúmque te ambárum uti mísereat,
278	quibús nec locúst ullus néc spes parata,
279	neque hóc ampliús, quam quod vidés, nobis quícquamst.
280	Manús mihi date, éxurgite á genibus ámbae.
281	miséricordiór nulla me ést feminárum.
282	sed haéc pauperés res sunt inopesque, puellae:
283	egomét meam vix vitám colo; Venerí cibo meo sérvio.
284	Venerís fanum, obsecro, hóc est?
285	Fateór. ego huius fáni sacérdos clueo.
286	verúm, quidquid ést, comitér fiet á me,
287	quo núnc copia valebit.
288	ite hác mecum.
288b	Amíce benígneque honórem,
289	matér, nostrum habés.—
289b	Oportet.—
290	Omníbus modis qui paúperes sunt hómines miseri vívont,
291	praesertim quibus nec quaestus est, nec didicere artem ullam:
292	necessitate quidquid est domi id sat est habendum.
293	nos iam de ornatu propemodum ut locupletes simus scitis:
294	hisce hami atque haec harundines sunt nobis quaestu et cultu.
295	 ex urbe ad mare huc prodimus pabulatum:
296	pro exercitu gymnastico et palaestrico hoc habemus;
297	echinos, lopadas, ostreas, balanos captamus, conchas,
298	marinam urticam, musculos, plagusias striatas;
299	post id piscatum hamatilem et saxatilem aggredimur.
300	cibum captamus e mari: si eventus non evenit
301	neque quicquam captumst piscium, salsi lautique pure
302	domum redimus clanculum, dormimus incenati.
303	atque ut nunc valide fluctuat mare, nulla nobis spes est:
304	nisi quid conclarum capsimus, incenati sumus profecto.
305	nunc Venerem hanc veneremur bonam, ut nos lepide adiuerit hodie.
306	Animum adversavi sedulo, ne erum usquam praeterirem;
307	nam cum modo exibat foras, ad portum se aibat ire,
308	me huc obviam iussit sibi venire ad Veneris fanum.
309	sed quos perconter commode eccos video astare. adibo.
310	salvete, fures maritimi, conchitae atque hamiotae,
311	famelica hominum natio. quid agitis? ut peritis?
312	Vt piscatorem aequomst, fame sitique speque 
313	 ecquem adulescentem
314	huc, dum hic astatis, strenua facie rubicundum fortem,
315	qui tres secum homines duceret chlamydatos cum machaeris,
315a	vidistis vos venire ? 
316	Nullum istac facie ut praedicas venisse huc scimus.
316b	Ecquem
317	recalvom ac silanum senem, statutum, ventriosum,
318	tortis superciliis, contracta fronte, fraudulentum,
319	deorum ódium atque hominum, málum, mali viti probrique plenum,
320	qui duceret mulierculas duas sécum satis venustas?
321	Cum istius modi virtutibus operisque natus qui sit,
322	eum quídem ad carnificem est aequius quam ad Venerem commeare.
323	At si vidistis, dicite.
323b	Huc profecto nullus venit.
324	vale.—
324b	Valete. credidi: factum est quod suspicabar,
325	data verba ero sunt, leno abit scelestus exulatum,
326	in navem ascendit, mulieres avexit: hariolus sum.
327	is huc erum etiam ad prandium vocavit, sceleris semen.
328	nunc quid mihi meliust, quam ilico hic opperiar erum dum veniat?
329	eadém, sacerdos Veneria haec sí quid amplius scit,
330	si videro, exquisivero: faciet me certiorem.
331	Intellego: hanc quae proxuma est víllam Veneris fano
332	pulsare iussisti atque aquam rogare.
332b	Cuia ad auris
333	vox mi advolavit?
333b	Obsecro, quis hic loquitur? quém ego video?
334	Estne Ampelisca haec quae foras e fano egreditur?
334b	Estne hic
335	Trachalio, quem conspicor, calator Plesidippi?
336	East.
336b	Is est. Trachalio, salve.
336c	Salve, Ampelisca.
337	quid agis tu?
337b	Aétatem haud malam male.
337c	Melius ominare.
338	Verum omnes sapientes decet conferre et fabulari.
339	sed Plesidippus tuos erus ubi, amabo, est?
339b	Heia vero,
340	quasi non sit intus.
340b	Neque pol est neque huc quidem ullus venit.
341	Non venit?
341b	Vera praedicas.
341c	Non est meum, Ampelisca.
342	sed quam mox coctum est prandium?
342b	Quod prandium, obsecro te?
343	Nempe rém divinam facitis hic.
343b	Quid somnias, amabo?
344	Certe huc Labrax ad prandium vocavit Plesidippum
345	erúm meum erus vestér.
345b	Pol haud miranda facta dicis:
346	si deos decepit et homines, lenonum more fecit.
347	Non rem divinam facitis hic vos neque erus?
347b	Hariolare.
348	Quid tu agis hic igitur?
348b	Ex malis multis metuque summo
349	capitalique ex periculo orbas auxilique opumque huc
350	recepit ad se Veneria haec sacerdos me et Palaestram.
351	An hic Palaestrast, obsecro, erí mei amica?
351b	Certo.
352	Inest lepos in nuntio tuo mágnus, mea Ampelisca.
353	sed istúc periclum perlubet quod fuerit vobis scire.
354	Confracta est, mi Trachalio, hac nocte navis nobis.
355	Quid navis? quae istaec fabulast?
355b	Non audivisti, amabo,
356	quo pacto leno clanculum nos hinc auferre voluit
357	in Siciliam et quidquid domi fuit in navem imposivit?
358	ea nunc perierunt omnia.
358b	Oh, Neptune lepide, salve,
359	nec te aleator nullus est sapientior; profecto
360	nimis lépide iecisti bolum: periurum perdidisti.
361	sed nunc ubi est leno Labrax?
361b	Periit potando, opinor.
362	Neptunus magnis poculis hac nocte eum invitavit.
363	Credo hercle anancaeo datum quod biberet. ut ego amo te,
364	mea Ampelisca, ut dulcis es, ut mulsa dicta dicis.
365	sed tu et Palaestra quomodo salvae estis?
365b	Scibis faxo.
366	de navi timidae ambae in scapham insiluimus, quia videmus
367	ad saxa navem ferrier; properans exsolvi restim,
368	dum illi timent; nos cum scapha tempestas dextrovorsum
369	differt ab illis. itaque nos ventisque fluctibusque
370	iactatae exemplis plurimis miserae perpetuam noctem;
371	vix hodie ad litus pertulit nos ventus exanimatas.
372	Novi, Neptunus ita solet, quamvis fastidiosus
373	aedilis est: si quae improbae sunt merces, iactat omnis.
374	Vae capiti atque aetati tuae.
375	Tuo, mea Ampelisca.
376	scivi lenonem facere hóc, quod fecit, saepe dixi;
377	capillum promittam optimumst occipiamque hariolari.
378	Cavistis ergo tu atque erus ne abiret, cum scibatis.
379	Quid faceret?
379b	Sí amabat, rogas, quid faceret? adservaret
380	dies nóctesque, in custodia esset semper. verum ecastor
381	ut multi fecit ita probe curavit Plesidippus.
382	Cur tu istuc dicis?
382b	Res palam est.
382c	Scin tu? etiam qui it lavatum
383	in balineas, cum ibi sedulo sua vestimenta servat,
384	tamen surripiuntur, quippe qui quem illorum observet falsust;
385	fur facile qui observat videt: custos qui fur sit nescit.
386	sed duce me ad illam ubi est.
386b	I sane in Veneris fanum huc intro,
387	sedentem flentemque opprimes.
387b	Vt iam istuc mihi molestumst.
388	sed quid flet?
388b	Ego dicam tibi: hoc sése excruciat animi,
389	quia leno ademit cistulam ei, quam habebat ubique habebat
390	qui suos parentis noscere possét: eam veretur
391	ne perierit.
391b	Vbinam ea fuit cistellula?
391c	Ibidem in navi.
392	conclusit ipse in vidulum, ne copia esset eius,
393	qui suos parentes nosceret.
393b	O facinus impudicum,
394	quam liberam esse oporteat servire postulare.
395	Nunc eam cum navi scilicet abiisse pessum in altum.
396	et aurum et argentum fuit lenonis omne ibidem.
397	Credo aliquem immersisse atque eum excepisse.
397b	Id misera maestast,
398	sibi eorum evenisse inopiam.
398b	Iam istoc magis usus factost,
399	ut eam intro consolerque eam, ne sic se excruciet animi;
400	nam multa praeter spem scio multis bona evenisse.
401	At ego étiam, qui speraverint spem decepisse multos.
402	Ergo animus aequos optimum est aerumnae condimentum.
403	ego eo intro, nisi quid vis.—
403b	Eas. ego quod mihi imperavit
404	sacerdos, id faciam atque aquam hinc de proximo rogabo;
405	nam extemplo, si verbis suis peterem, daturos dixit.
406	neque digniorem censeo vidisse anum me quemquam,
407	cui deos atque homines censeam bene facere magis decere.
408	ut lepide, ut liberaliter, ut honeste atque haud gravate
409	timidas egentes uvidas eiectas exanimatas
410	accepit ad sese, haud secus quam si ex se simus natae;
411	ut eapse sic succincta aquam calefactat, ut lavemus.
412	nunc ne morae illi sim, petam hinc aquam, unde mi imperavit.
413	heus ecquis in víllast? ecquis hoc recludit? ecquis prodit?
414	Quís est qui nostris tám proterve fóribus facit iniúriam?
415	Égo sum.
415b	Hem, quid hoc boni est? eu edepol specie lepida mulierem.
416	Salve, adulescens.
416b	Et tu multum salveto, adulescentula.
417	Ad vos venio.
417b	Accipiam hospitio, si mox venies 
418	item ut adfectam; nam nunc nihil est qui te manem 
419	sed quid ais, meá lepida, hilara?
419b	Aha, nimium familiariter
420	me attrectas.
420b	Pro di immortales, Veneris effigia haec quidem est.
421	ut in ocellis hilaritudo est, heia, corpus cuius modi,
422	subvolturium—illud quidem, subaquilum volui dicere.
423	vel papillae cuius modi, tum quae indoles in saviost.
424	Non ego sum pollucta pago. potin ut me abstineas manum?
425	Non licet saltem sic placide bellam belle tangere?
426	Otium ubi erit, tum tibi operam ludo et deliciae dabo;
427	nunc quam ob rem huc sum missa, amabo, vel tu mi aias vel neges.
428	Quid nunc vis?
428b	Sapienti ornatus quid velim indicium facit.
429	Meus quoque hic sapienti ornatus quid velim indicium facit.
430	Haec sacerdos Veneris hinc me petere aquam iussit a vobis. †
431	At ego basilicus sum: quem nisi oras, guttam non feres.
432	nostro illum puteum periclo et ferramentis fodimus.
433	nisi multis blanditiis a me gutta non ferri potest.
434	Cur tu aquam gravare, amabo, quam hostis hosti commodat?
435	Cur tu operam gravare mihi quam civis civi commodat?
436	Immo etiam tibi, mea voluptas, quae voles faciam omnia.
437	Eugepae, salvos sum, haec iam me suam voluptatem vocat.
438	dabitur tibi aqua, ne nequiquam mé ames. cedo mi urnam.
438b	Cape.
439	propera, amabo, efferre.
439b	Manta, iam hic ero, voluptas mea.—
440	Quid sacerdoti me dicam hic demoratam tam diu?
441	ut etiam nunc misera timeo, ubi oculis intueor mare.
442	sed quid ego misera video procul in litore?
451	meum erum lenonem Siciliensemque hospitem,
452	quos periisse ambos misera censebam in mari.
453	iam illud mali plus nobis vivit quam ratae.
454	sed quid ego cesso fugere in fanum ac dicere haec
455	Palaestrae, in aram ut confugiamus prius quam huc†
456	scelestus leno veniat nosque hic opprimat?
457	confugiam huc, ita res suppetit subit 
458	Pro di immortales, in aqua numquam credidi
459	voluptátem inesse tantam. ut hanc traxi lubens.
460	nimio minus altus puteus visust quam prius.
461	ut sine labore hanc extraxi, praefiscine.
462	satin néquam sum, ut pote qui hodie amare inceperim?
463	em tibi aquam, mea tu belliata. em sic volo
464	te ferre honeste, ut ego fero, ut placeas mihi.
465	sed ubi tu es, delicata? cape aquam hanc sis. ubi es?
466	amat hercle me, ut ego opinor. delituit mala.
467	ubi tu es? etiamne hanc urnam acceptura es? ubi es?
468	commodule ludis. tandem vero serio,
469	etiam acceptura es urnam hanc? ubi tu es gentium?
470	nusquam hercle equidem illam video. ludos me facit.
471	adponam hercle urnam iám ego hanc in media via.
472	sed autem, quid si hanc hinc abstulerit quispiam,
473	sacram urnam Veneris? mi exhibeat negotium.
474	metuo hercle ne illa mulier mi insidias locet,
475	ut comprehendar cum sacra urna Veneria.
476	nempe optimo me iure in vinclis enicet
477	magistrátus si quis me hanc habere viderit.
478	nam haec litteratast, eapse cantat cuia sit.
479	iam hercle evocabo hinc hanc sacerdotem foras,
480	ut hanc accipiat urnam. accedam huc ad fores.
481	heus exi, Ptolemocratia, cape hanc urnam tibi:
482	muliercula hanc nescio quae huc ad me detulit.
483	intro ferundast. repperi negotium,
484	siquidem hís mihi ultro ádgerunda etiam est aqua.—
485	Qui homo sese miserum et mendicum volet,†
486	Neptuno credat sese atque aetatem suam:
487	nam si quis cúm eo quid rei commiscuit,
488	ad hoc exemplum amittit ornatum domum.
489	edepol, Libertas, lepida es, quae numquam pedem
490	voluisti in navem cum Hercule una imponere.
491	sed ubi ille meus est hospes, qui me perdidit?
492	atque eccum incedit.
492b	Quo malum properas, Labrax?
493	nam equidem te nequeo consequi tam strenue.
494	Vtinam te prius quam óculis vidissem meis,
495	malo cruciatu in Sicilia perbiteres,
496	quem propter hoc mihi optigit misero mali.
497	Vtinam, quom in aedis me ad te adduxisti tuas ,
498	in carcere illo potius cubuissem die.
499	deosque ímmortales quaeso, dum vivas uti
500	omnes tui símiles hospites habeas tibi.
501	Malam fortunam in aedis te adduxi meas.
502	quid mihi scelesto tibi erat auscultatio,
503	quidve hinc abitio quidve in navem inscensio?
504	ubi perdidi etiam plus boni quam mihi fuit.
505	Pol minime miror, navis si fractast tibi,
506	scelus te ét sceleste parta quae vexit bona.
507	Pessum dedisti me blandimentis tuis.
508	Scelestiorem cenam cenavi tuam,
509	quam quae Thyestae quondam aut posita est Tereo.
510	Perii, animo male fit. contine quaeso caput.
511	Pulmoneum edepol nimis velim vomitum vomas.
512	Eheu, Palaestra atque Ampelisca, ubi estis nunc?
513	Piscibus in alto, credo, praebent pabulum.
514	Mendicitatem mi optulisti opera tua,
515	dum tuis ausculto magnidicis mendaciis.
516	Bonam est quod habeas gratiam merito mihi,
517	qui te ex insulso salsum feci opera mea.
518	Quin tu hinc is a me in maxumam malam crucem?
519	Eas. easque res agebam commodum.
520	Eheu, quis vivit me mortalis miserior?
521	Ego multo tanto miserior quam tu, Labrax.
522	Qui?
522b	Quia ego indignus sum, tu dignus qui sies.
523	O scirpe, scirpe, laudo fortunas tuas,
524	qui semper servas gloriam aritudinis.
525	Equidem me ad velitationem exerceo,
526	nam omnia corusca prae temore fabulor.
527	Edepol, Neptune, es balineator frigidus:
528	cum vestimentis postquam aps té abii, algeo.
529	Ne thermipolium quidem ullum ínstruit,
530	ita salsam praehibet potionem et frigidam.
531	Vt fortunati sunt fabri ferrarii,
532	qui apud carbones adsident: semper calent.
533	Vtinam fortuna nunc anetina úterer,
534	ut quom exiissem éx aqua, arerem tamen.
535	Quid si aliquo ad ludos me pro manduco locem?
536	Quapropter?
536b	Quia pol clare crepito dentibus.
537	Iure optumo me élavisse árbitror.
538	Qui?
538b	Qui un a auderem tecum in navem ascendere,
539	qui a fundamento mi usque movisti mare.
540	Tibi auscultavi, tu promittebas mihi
541	illi esse quaestum maximum meretricibus,
542	ibi me conruere posse aiebas ditias.
543	Iam postulabas te, impurata belua,
544	totam Siciliam devoraturum insulam?
545	Quaenam ballaena meum voravit vidulum,
546	aurum atque argentum ubi omne compactum fuit?
547	Eadem illa, credo, quae meum marsuppium,
548	quod plenum argenti fuit in sacciperio.
549	Eheu, redactus sum usque ad unam hanc tuniculam
550	et ad hoc misellum pallium. perii oppido.
551	Vel consociare mihi quidem tecum licet:
552	aequas habemus partes.
552b	Saltem si mihi
553	mulierculae essent salvae, spes aliquae forent.
554	nunc si me adulescens Plesidippus viderit,
555	quo ab arrabonem pro Palaestra acceperam,
556	iam is exhibebit hic mihi negotium.
557	Quid, stulte, ploras? tibi quidem edepol copiast,
558	dum lingua vivet, qui rem solvas omnibus.
559	Quíd illuc, opsecro, negotist quod duae mulierculae
560	hic in fano Veneris signum flentes amplexae tenent,
561	nescio quém metuentes miserae? nocte hac aiunt proxuma
562	se iactatas, atque eiectas hodie esse aiunt e mari.
563	Opsecro hercle, adulescens, ubi istaec sunt quas memoras mulieres?
564	Hic in fano Veneris.
564b	Quot sunt?
564c	Totidem quot ego et tu sumus.
565	Nempe meae?
565b	Nempe néscio istuc.
565c	Qua sunt facie?
565d	Scitula.
566	vel ego amare utramvis possum, si probe adpotus siem.
567	Nempe puellae?
567b	Nempe moléstus es. i vise, si lubet.
568	Meas oportet intus esse hic mulieres, mi Charmides.
569	Iuppiter te perdat, et si sunt, et si non sunt tamen.
570	Intro rumpam iam huc in Veneris fanum.—
570b	In barathrum mavelim.
571	opsecro, hospes, da mihi aliquid ubi condormiscam loci.
572	Istic ubi vis condormisce; nemo prohibet, publicum est.
573	At vides me ornatus ut sim vestimentis uvidis:
574	recipe me in tectum, da mihi vestimenti aliquid aridi,
575	dum arescunt mea; ín aliquo tibi gratiam referam loco.
576	Tegillum eccillud, mihi unum id aret; id si vis, dabo:
577	eodem amictus, eodem tectus esse soleo, si pluit.
578	tu istaec mihi dato: exarescent faxo.
578b	Eho an te paenitet,
579	in mari quod elavi, ni híc in terra iterum eluam?
580	Eluas tu an exunguare, ciccum non interduim.
581	tibi ego numquam quicquam credam, nisi si accepto pignore.
582	tu vel suda vel peri algu, vel tu aegrota vel vale.
583	barbarum hospitem mi in aedis nil moror. sat litiumst.—
584	Iamne abis? venalis illic ductitavit, quisquis est;
585	non est misericors. sed quid ego hic asto infelix uvidus?
586	quin abeo huc in Veneris fanum, ut edormiscam hanc crapulam,
587	quam potavi praeter animi quam libuit sententiam?
588	quasi vinis Graecis Neptunus nobis suffudit mare,
589	itaque alvom prodi speravit nobis salsis poculis;
590	quid opust verbis? si invitare nos paulisper pergeret,
591	ibidem obdormissemus: nunc vix vivos amisit domum.
592	nunc lenonem quid agat intus visam, convivam meum.—
593	Miris modis di ludos faciunt hominibus:
594	mirisque exemplis somnia in somnis danunt
595	ne dormientis quidem sinunt quiescere.
596	velut ego hac nocte quae praecessit proxima
597	mirum atque inscitum somniavi somnium.
598	ad hirundininum nidum visa est simia
599	ascensionem ut faceret admolirier
599a	
600	neque eas eripere quibat inde. postibi
601	videtur ad me simia adgredirier,
602	rogare scalas ut darem utendas sibi.
603	ego ad hoc exemplum simiae respondeo,
603a	
604	natas ex Philomela † atque ex Progne esse hirundines.
605	ago cum ílla, ne quid noceat meis popularibus.
606	atque illa ánimo iam fieri ferocior;
607	videtur ultro mihi malum minitarier.
608	in ius vocat med. ibi ego nescio quo modo
609	iratus videor mediam arripere simiam;
610	concludo in vincla bestiam nequissimam.
611	nunc quam ad rem dicam hoc attinere somnium,
612	numquam hodie quivi ad coniecturam evadere.
613	sed quid hic in Veneris fano meae viciniae
614	clamoris oritur? animus mirat ur meus. 
615	Pró Cyrenenses populares, vostram ego imploro fidem,
616	agricolae, accolae propinqui qui estis his regionibus,
617	ferte opem inopiae atque exemplum pessumum pessum date.
618	vindicate, ne impiorum potior sit pollentia
619	quam innocentum, qui se scelere fieri nolunt nobiles.
620	statuite exemplum impudenti, date pudori praemium,
621	facite hic lege potius liceat quam vi victo vivere.
622	currite huc in Veneris fanum, vostram iterum imploro fidem,
623	qui prope hic adestis quique auditis clamorem meum,
624	ferte suppetias qui Veneri Veneriaeque antistitae
625	more antiquo in custodelam suom commiserunt caput,
626	praetorquete iniuriae prius cóllum quam ad vos pervenat.
627	Quid istuc est negoti?
627b	Per ego haec genua te optestor, senex,
628	quisquis es—
628b	Quin tu ergo omitte genua et quid sit mi expedi
629	quod tu multues.
629b	Teque oro et quaeso, si speras tibi
630	hoc anno multum futurum sirpe et laserpicium
631	eamque eventuram exagogam Capuam salvam et sospitem,
632	atque ab lippitudine usque siccitas ut sit tibi,
633	
633b	Sanun es?
633c	Seu tibi confidis fore multam magudarim
634	ut te ne pigeat dare operam mihi quod te orabo, senex.
635	At ego te per crura et talos tergumque obtestor tuom,
636	ut, tibi ulmeam ni deesse speres virgidemiam
637	et tibi eventuram hoc anno úberem messem mali,
638	ut mi istuc dicas negoti quid sit, quod tumultues.
639	Qui lubet maledicere? equidem tibi bona optavi omnia.
640	Bene equidem tibi dico, qui te digna ut eveniant precor.
641	Obsecro, hoc praevortere ergo.
641b	Quid negotist?
641c	Mulieres
642	duae innocentes intus hic sunt, tui indigentes auxili,
643	quibus advorsum ius legesque ínsignite iniuria hic
644	facta est fitque in Veneris fano; tum sacerdos Veneria
645	indigne adflictatur.
645b	Quis homo est tanta confidentia,
646	qui sacerdotem violare aúdet? sed eae mulieres
647	quae sunt? aut quid is iniqui fit?
647b	Si das operam, eloquar.
648	Veneris signum sunt amplexae. nunc homo audacissimus 
649	eas deripere volt. eas ámbas esse oportet liberas .
650	Quis istic est qui deos tam parvi pendit? paucis expedi .
651	Fraudis sceleris parricidi periuri plenis simus ,
652	legirupa impudens impurus inverecundissimus,
653	uno verbo absolvam, lenost: quid illum porro praedicem?
654	Edepol infortunio hominem praedicas donabilem.
655	Qui sacerdoti scelestus faucis interpresserit.
656	At malo cum magno suo fecít hercle. ite istinc foras,
657	Turbalio, Sparax. ubi estis?
657b	I obsecro intro, subveni
658	illis.
658b	Iterum haud imperabo. sequimini hac.
658c	Age nunciam,
659	iube oculos elidere, itidem ut sepiis faciunt coqui.
660	Proripite hominem pedibus huc itidem quasi occisam suem.—
661	Audio tumultum. opinor, leno pugnis pectitur.
662	nimis velim improbissimo homini malas edentaverint.
663	sed eccas ipsae huc egrediuntur timidae e fano mulieres.
664	Núnc id est cum ómnium cópiarum átque opum,
665	aúxili, praésidi víduitas nós tenet.
666	núlla nunc spéculast quaé salutem áfferat,
667	néc quam in partem íngredi pérsequamur
668	scímus: tanto ín metu núnc sumus ambae,
669	tánta importúnitas tántaque iniúria
670	fácta in nos ést modo hic íntus ab nóstro ero,
671	quí scelestús sacerdótem anum praécipes
672	réppulit própulit pérquam indignís modis
673	nósque ab signo íntimo ví deripuít sua.
674	séd nunc sese út ferunt rés fortunaéque nostrae,
675	pár moriri ést. neque est mélius morte ín malis,
676	rébus miserís.
676b	Quid est? quae íllaec orátiost?
677	césso ego has cónsolari? heús, Palaestra,
677b	Quí vocat?
678	Ámpelisca.
678b	Óbsecro, quis est qui vocat?
679	Quís is est qui nóminat?
679b	Sí respexís, scies.
680	Ó salutís meae spés.
680b	Tace ac bóno animo es.
680a	mé vide.
680c	Sí modo id líceat, vis ne ópprimat,
681	quaé vis vim mi áfferam ipsa ádigit.
681b	Ah, désine, nímis inepta es.
682	Desíste dictis núnciam miserám me consolári;
683	nisi quid re praesidium apparas, Trachalio, acta haec res est.
684	Certumst moriri quam hunc pati saevire lenonem in me.
685	sed muliebri animo sum tamen: miserae quom venit in mentem
686	mihi mortis, metus membra occupat. edepol hunc acerbum.
687	Bonum animum habete.
687b	Nam, obsecro, unde áni mus mi invenitur?
688	Ne, inquam, timete; adsidite hic in ara.
688b	Quid istaec ara
689	prodesse nobis plus potest quam signum in fano hic intus
690	Veneris, quod amplexae modo, unde abreptae per vim miserae?
691	Sedete hic modo, ego hinc vós tamen tutabor. aram habete hanc
692	vobis pro castris, moenia hinc égo vos defensabo;
693	praesidio Veneris malitiae lenonis contra incedam.
694	Tibi auscultamus et, Venús alma, ambae te obsecramus,
695	aram amplexantes hanc tuam lacrumantes, genibus nixae,
696	in custodelam nos tuam ut recipias et tutere;
697	illos scelestos, qui tuom fecerunt fanum parvi,
698	fac ut ulciscare nosque ut hanc tua páce aram obsidere
699	patiare: elautae ambae sumus opera Neptuni noctu,
700	ne invisas habeas neve idcirco nobis vitio vortas,
701	si quippiamst, minus quód bene esse lautum tu arbitrare.
702	Venus, aequom has petere intellego: decet abs te id impetrari;
703	ignoscere his te convenit: metus has id ut fáciant subigit.
704	te ex concha natam esse autumant, cave tu hárum conchas spernas.
705	sed optume eccum exit senex, patronus mihique et vobis.
706	Éxi e fano, natum quantum est hominum sacrilegissime.
707	vos in aram abite sessum. sed ubi sunt?
707b	Huc respice.
708	Optume, istuc volueramus. iube modo accedat prope.
709	tun legirupionem hic nobis cum dis facere postulas?
710	pugnum in os impinge.
710b	Iniqua haec patior cum pretio tuo.
711	At etiam minitatur audax?
711b	Ius meum ereptum est mihi,
712	meas mihi ancillas invito me eripis.
712b	Cedo iudicem 
713	de senatu Cyrenensi quemvis opulentum virum,
714	si tuas ésse oportet nive eas ésse oportet liberas
715	nive in carcerem compingi te est aequom aetatemque ibi
716	te usque habitare, donec totum carcerem contriveris.
717	Non hodie isti rei auspicavi, ut cum furcifero fabuler.
718	té ego appello.
718b	Cum istoc primum, qui te novit, disputa.
719	Tecum ago.
719b	At qui mecum agendumst. suntne illae ancillae tuae?
720	Sunt.
720b	Agedum ergo, tange utramvis digitulo minimo modo.
721	Quid si attigero?
721b	Extemplo hercle ego te follem pugilatorium
722	faciam et pendentem incursabo pugnis, periurissime.
723	Mihi non liceat meas ancillas Veneris de ara abducere?
724	Non licet: est lex apud nos—
724b	Mihi cum vestris legibus
725	nil quicquamst commerci. equidem istas iam ambas educam foras.
726	tu, senex, si istas amas, huc arido argentost opus;
727	si autem Veneri complacuerunt, habeat, si argentum dabit.
728	Det tibi argentum? nunc adeo meam ut scias sententiam,
729	occipito modo illís adferre vim ioculo pausillulum,
730	ita ego te hinc ornatum amittam, tu ipsus te ut non noveris.
731	vos adeo, ubi ego innuero vobis, ni ei caput exoculassitis,
732	quasi murteta iunci, item ego vos virgis circumvinciam.
733	Ví agis mecum.
733b	Etiam vim †proportas, flagiti flagrantia?
734	Tun, trifurcifer, mihi audes inclementer dicere?
735	Fateor, ego trifurcifer sum, tu es homo adprime probus:
736	numqui minus hasce esse oportet liberas?
736b	Quid, liberas?
737	Atque eras tuas quidem hercle, atque ex germana Graecia;
738	nam altera haec est nata Athenis ingenuis parentibus.
739	Quid ego ex te audio?
739b	Hanc Athenis esse natam liberam.
740	Mea popularis, obsecro, haec est?
740b	Non tu Cyrenensis es?
741	Immo Athenis natus altusque educatusque Atticis.
742	Opsecro, defende cives tuas, senex.
742b	O filia
743	mea, quom hanc video, mearum me absens miseriarum commones;
744	trima quae periit mihi, iam tanta esset, si vivit, scio.
745	Argentum ego pro istisce ambabus cuiae erant domino dedi;
746	quid mea réfert, haec Athenis natae án Thebis sient,
747	dum mihi recte servitutem serviant?
747b	Itane, impudens?
748	tune hic, feles virginalis, liberos parentibus
749	sublectos habebis atque indigno quaestu conteres?
750	nam húic alterae quae patria sit profecto nescio,
751	nisi scio probiorem hanc esse, quam te, impuratissime.
752	†Tuae istae sunt.
752b	Contende ergo, uter sit tergo—verior:
753	ni offerumentas habebis pluris in tergo tuo,
754	quam ulla navis longa clavos, tum ego ero mendacissimus:
755	postea aspicito meum, quando ego tuom inspectavero:
756	ní erit tam sincerum, ut quivis dicat ampullarius
757	optimum esse operi faciundo corium et sincerissimum,
758	quid causae est quin virgis te usque ad saturitatem sauciem?
759	quid illas spectas? quas si attigeris, oculos eripiam tibi.
760	At qui, quia votas, utramque iam mecum abducam simul.
761	Quid facies?
761b	Volcanum adducam, is Venerist adversarius.
762	Quo illic it?
762b	Heus, ecquis hic est? heus.
762c	Si attigeris ostium,
763	iam hercle tibi messis in ore fiet mergis pugneis.
764	Nullum habemus ignem, ficis victitamus aridis.
765	Ego dabo ignem, siquidem in capite tuo conflandi copiast.
766	Ibo hercle aliquo quaeritatum ígnem.
766b	Quid quom inveneris?
767	Ignem magnum hic faciam.
767b	Quin † inhumanum exuras tibi?
768	Immo hasce ambas hic in ara ut vivas comburam, id volo.
769	Iam hercle ego te barba continuo arripiam, in ignem coniciam
770	teque ambustulatum obiciam magnis avibus pabulum.
771	quom coniecturam egomet mecum facio, haec illast simia,
772	quae has hirundines ex nido volt eripere ingratiis,
773	quod ego in somnis somniavi.
773b	Scin quid tecum oro, senex?
774	ut illas serves, vim defendas, dúm ego erum adduco meum.
775	Quaere erum atque adduce.
775b	At hic ne—
775c	Maximo malo suo,
776	si attigerit sive occeptassit.
776b	Cura.
776c	Curatumst, abi.
777	Hunc quoque adserva ipsum, ne quo abitat; nam promisimus
778	carnufici aut talentum magnum aút hunc hodie sistere.
779	Abi modo, ego dum hoc curabo recte.
779b	Iam ego revenero.
780	Vtrum tu, leno, cum malo lubentius
781	quiescis an sic sine malo, si copiast?
782	Ego quae tu loquere flocci non facio, senex.
783	meas quidem te invito et Venere et summo Iove
784	de ara capillo iam deripiam.
784b	Tange dum.
785	Tangam hercle vero.
785b	Agedum ergo, accede huc modo.
786	Iube dúm recedere istos ambo illuc modo.
787	Immo ad te accedent.
787b	Non hercle equidem censeo.
788	Quid ages, si accedent propius?
788b	Ego recessero.
789	verum, senex, si te umquam in urbe offendero,
790	numquam hercle quisquam me lenonem dixerit,
791	si te non ludos pessimos dimisero.
792	Facito istuc quod minitare; sed nunc interim,
793	si illas attigeris, dabitur tibi magnum malum.
794	Quam magnum vero?
794b	Quantum lenoni sat est.
795	Minacias ego flocci non faciam tuas,
796	equidem has te invito iam ambas rapiam.
796b	Tange dum.
797	Tangam hercle vero.
797b	Tanges, at scin quo modo?
798	i dum, Turbalio, curriculo, adfert o domo 
799	duas clávas.
799b	Clavas?
799c	Sed probas. propera cito.
800	ego te hodie faxo recte acceptum, ut dignus es.
801	Eheu, scelestus galeam in navi perdidi;
802	nunc mi opportuna hic esset, salva si foret.
803	licet saltem istas mi appellare?
803b	Non licet.
804	ehem, optime edepol eccum clavator ádvenit.
806	Illud quidem edepol tinnimentum est auribus.
807	Age accipe illinc alteram clavam, Sparax.
808	age, alter istinc, alter hinc adsistite.
809	adsistite ambo. sic. audite nunciam:
810	si hercle illic illas hodie digito tetigerit
811	invitas, ni istunc istis invitassitis
812	usque adeo donec qua domum abeat nesciat,
813	periistis ambo. si appellabit quempiam,
814	vos respondetote istinc istarum vicem;
815	sin ipse abire hínc volet, quantum potest
816	extemplo amplectitote crura fustibus.
817	Etiam me abire hinc non sinent?
817b	Dixi satis.
818	et ubi ille servos cúm ero huc advenerit,
819	qui erum accersivit, itote extemplo domum.
820	curate haec sultis magna diligentia.—
821	Heu hercle, ne istic fana mutantur cito:
822	iam hoc Herculi est, Veneris fanum quod fuit,
823	ita duo destituit signa hic cum clavis senex.
824	non hercle quo hinc nunc gentium aufugiam scio,
825	ita nunc mi utrumque saevit, et terra et mare.
826	Palaestra.
826b	Quid vis?
826c	Apage, controversia est,
827	haec quidem Palaestra, quae respondit, non mea est.
828	heus, Ampelisca.
828b	Cave sis infortunio.
829	Vltro te. signa ut homines satis recte monent.
830	sed vobis dico, heús vos, num molestiaest,
831	me adire ad illas propius?
831b	Nil nobis quidem.
832	Numquid molestum mihi erit?
832b	Nil, si caveris.
833	Quid est quod caveam?
833b	Em, a crasso infortunio.
834	Quaeso hercle, abire ut liceat.
834b	Abeas, si velis.
835	Bene hercle factum. habeo vobis gratiam.
836	non accedam potius.
836b	Illic astato ilico.
837	Edepol proveni nequiter multis modis.
838	certumst hasce hodie usque obsidione vincere.
839	Meamne ílle amicam leno vi, violentia
840	de ara deripere Veneris voluit?
840b	Admodum.
841	Quin occidisti extemplo?
841b	Gladius non erat.
842	Caperes aut fustem aut lapidem.
842b	Quid? ego quasi canem
843	hominem insectarer lapidibus nequissimum?
844	Nunc pol ego perii, Plesidippus eccum adest.
845	converret iam hic me totum cum pulvisculo.
846	Etiamne in ara tunc sedebant mulieres,
847	quom ad me profectu's profectus es ire?
847b	Ibidem nunc sedent.
848	Quis illás nunc illic servat?
848b	Nescio quis senex,
849	vicinus Veneris; is dedit operam optumam.
850	is nunc cum servis servat. ego mandaveram.
851	Duc me ad lenonem recta. ubi illic est homo?
852	Salve.
852b	Salutem nil moror. opta ocius:
853	rapi te obtorto collo mavis an trahi?
854	utrum vis opta, dum licet.
854b	Neutrum volo.
855	Abi sáne ad litus curriculo, Trachalio,
856	iube illós in urbem ire obviam ad portum mihi,
857	quos mecum duxi, hunc qui ad carnificem traderent.
858	post huc redito atque agitato hic custodiam.
859	ego hunc scelestum ín ius rapiam éxulem.
860	age, ambula in ius.
860b	Quid ego deliqui?
860c	Rogas,
861	quin arrabonem a me accepisti ob mulierem
862	et eam hinc abduxti?
862b	Non avexi.
862c	Cur negas?
863	Quia pol provexi: avehere non quivi miser.
864	equidem tibi me dixeram praesto fore
865	apud Véneris fanum: num quid muto? sumne ibi?
866	In iure causam dicito, hic verbum sat est:
867	sequere.
867b	Obsecro te, subveni mi, Charmides.
868	rapior optorto collo.
868b	Quis me nominat?
869	Viden me ut rapior?
869b	Video, atque inspecto lubens.
870	Non subvenire mi audes?
870b	Quis homo te rapit?
871	Adulescens Plesidippus.
871b	Vt nanctu's nanctus es , habe.
872	bono animo meliust te in nervom conrepere.
873	tibi optigit quod plurimi exoptant sibi.
874	Quid id est?
874b	Vt id quod quaerant inveniant sibi.
875	Sequere, obsecro, me.
875b	Pariter suades qualis es:
876	tu in nervom rapere, eo me óbsecras ut te sequar.
877	etiam retentas?
877b	Perii.
877c	Verum sit velim.
878	tu, mea Palaestra et Ampelisca, ibidem ilico
879	manete, dúm ego huc redeo.
879b	Equidem suadeo,
880	ut ad nos abeant potius, dum recipis.
880b	Placet,
881	bene facitis.
881b	Fures mi estis.
881c	Quid, fures? rape.
882	Oro obsecro, Palaestra.
882b	Sequere, carnufex.
883	Hospes—
883b	Non sum hospes, repudio hospitium tuom.
884	Sicine me spernis?
884b	Sic ago: semel bibo.
885	Di te infelicent.—
885b	Isti capiti dicito.
886	credo alium in aliam beluam hominem vortier:
887	illic ín columbum, credo, leno vortitur,
888	nam in collumbari collus haud multo post erit;
889	in nervom ille hodie nidamenta congeret.
890	verum tamen ibo, ei advocatus ut siem,
891	si qui mea opera citius addici potest.—
892	Bene factum et volup est, mé hodie his mulierculis
893	tetulisse auxilium. iam clientas repperi,
894	atque ambas forma scitula atque aetatula.
895	sed uxór scelesta me omnibus servat modis,
896	ne quid significem quippiam mulierculis.
897	sed Gripus servos noster quid rerum gerat
898	miror, de nocte qui abiit piscatum ad mare.
899	pol magis sapisset, si dormivisset domi,
900	nam nunc et operam ludos facit et retia,
901	ut tempestas est nunc atque ut noctu fuit.
902	in digitis hodie percoquam quod ceperit,
903	ita fluctuare video vehementer mare.
904	sed ad prándium uxor me vocat. redeo domum.
905	iam meas opplebit aures † sua vaniloquentia.—
906	Neptúno has agó gratiás meo patróno,
907	qui sálsis locís incolít pisculéntis,
908	quom me éx suis locís pulchre ornátum expedívit
909	†templís reducém, plurimá praeda onústum,
910	salúte horiaé, quae in marí fluctuóso
911	piscátu novó me uberí compotívit;
912	miróque modo atque incrédibili hic piscátus mihi lepide évenit,
913	neque píscium ullam unciam hodié pondo cepí, nisi hoc quod fero hic ín rete.
914	nam ut dé nocte múlta impigréque exurréxi,
916	lucrúm praeposívi sopóri et quiéti:
917	tempéstate saéva experíri expetívi,
918	paupértatem erí qui et meám servitútem
919	tolerárem, opera haud fui párcus mea.
920	nímis homo nihilist quis piger est nímisque id genus odi égo male.
921	vigiláre decet hominém qui volt sua témperi conficere ófficia.
922	non énim illum expectare óportet, dum erus se ád suom suscitet ófficium.
923	nám qui dormiúnt libenter, síne lucro et cum málo quiescunt.
924	nám ego nunc mihi, qui ímpiger fui,
925	répperi ut piger, sí velim, siem:
925a	hóc ego in mari quidquid inést répperi.
926	quidquíd inest, grave quidem inést; aurum hic ego inésse reor;
926a	nec míhi consciust ullús homo.
927	nunc haéc tibi occasio, Grípe optigit, ut líber s it 
927a	nemo éx populo praetér te.
928	nunc síc faciam, sic cónsilium est: ad erúm veniam docte atque astute.
929	pauxíllatim pollícitabor pro cápite argentum, ut sím liber.
930	iam ubi líber ero, igitúr demum instrúam agrum atque aedis, máncipia,
931	navíbus magnis mercáturam faciam, ápud reges rex pérhibebor.
932	post ánimi causa míhi navem faciam átque imitabor Strátonicum,
933	oppída circumvectábor.
933a	ubi nóbilitas mea erít clara,
934	oppídum magnum commúnibo, ei ego úrbi Gripo indám nomen,
935	moniméntum meae famae ét factis, ibi quí regnum magnum ínstituam.
936	magnas res hic agito in mentem instruere. nunc hunc vidulum condam.
937	sed hic réx cum aceto pránsurust et sále, sine bono pulménto.
938	Heus, máne.
938b	Quid maneam?
938c	Dum hánc tibi, quam tráhis, rudentem cómplico.
939	Mitté modo.
939b	At pol ego te ádiuvo nam bónis quod bene fit haúd perit.
940	Turbída tempestas héri fuit,
941	nil hábeo, adulescens, píscium, ne tú mihi esse póstules;
942	non vídes referre me úvidum reté, sine squamosó pecu?
943	Non édepol piscis éxpeto quam tuí sermonis sum índigens.
944	Enícas iam me odio, quísquis es.
944b	Non sínam ego abire hinc té. mane.
945	Cave sís malo. quid tú, malum, nám me retrahis?
945b	Aúdi.
946	Non aúdio.
946b	At pol qui aúdies póst.
946c	Quin loquere quíd vis.
947	Eho máne dum, est óperae pretium quod tíbi ego narraré volo.
948	Elóquere quid id est?
948b	Víde num quispíam consequitur própe nos.
949	Écquid est quód mea réferat?
949b	Scílicet.
950	séd boni cónsili écquid in té mihi est?
951	Quíd negoti ést, modo díce.
951b	Dicám, tace,
952	sí fidem modo dás mihi te nón fore infídum.
953	Dó fidem tibi, fídus ero, quísquis es.
953b	Aúdi.
954	furtum égo vidi qui fáciebat;
955	norám dominum, id cui fíebat,
956	post ád furem egomet dévenio
957	feroque eí condicionem hóc pacto:
958	“ego istúc furtum scio cuí factum est;
959	nunc míhi si vis dare dímidium, indícium domino nón faciam.”
960	is míhi nihil etiam réspondit. quid inde aéquom est dari mihi? dímidium
961	volo ut dícas.
961b	Immo hercle étiam amplius, nam nísi dat, domino dícundum
962	censeó.
962a	Tuo consilió faciam. nunc ádvorte animum; námque hoc omne
962b	attinét ad te.
962c1	Quid fáctumst?
963	Vídulum istum cúiust novi ego hóminem iam pridem.
963b	Quid est?
964	Et quo pacto periit.
964b	At ego quo pacto inventust scio
965	et qui invenit hominem novi et dominus qui nunc est scio.
966	nihilo pol pluris tua hoc quam quanti illud refert mea:
967	ego illum novi cuius nunc est, tu illum cuius antehac fuit.
968	hunc homo feret a me nemo, ne tu te speres potis.
969	Non ferat si dominus veniat?
969b	Dominus huic, ne frustra sis,
970	nisi ego nemo natust, hunc qui cepi in venatu meo.
971	Itane vero?
971b	Ecquem esse dices in mari piscem meum?
972	quos cum capio, siquidem cepi, mei sunt; habeo pro meis,
973	nec manu adseruntur neque illinc partem quisquam postulat.
974	in foro palam omnes vendo pro meis venalibus.
975	mare quidem commune certost omnibus.
975b	Adsentio:
976	qui minus hunc communem quaeso mi esse oportet vidulum?
977	in mari inventust communi.
977b	Esne impudenter impudens?
978	nam si istuc ius sit quod memoras, piscatores perierint.
979	quippe quom extemplo in macellum pisces prolati sient,
980	nemo emat, suam quisque partem piscium poscant sibi,
981	dicant, in mari communi captos.
981b	Quid ais, impudens?
982	ausu's ausus es etiam comparare vidulum cum piscibus?
983	eadem tandem res videtur?
983b	In manu non est mea:
984	ubi demisi rete atque hamum, quidquid haesit extraho.
985	meum quod rete atque hami nancti sunt, meum potissimumst.
986	Immo hercle haud est, siquidem quod vas excepisti.
986b	Philosophe.
987	Sed tu enumquam piscatorem vidisti, venefice,
988	vidulum piscem cepisse aut protulisse ullum in forum?
989	non enim tu híc quidem occupabis omnis quaestus quos voles:
990	et vitorem et piscatorem te esse, impure, postulas.
991	vel te mihi monstrare oportet piscis qui sit vidulus,
992	vel quod in mari non natum est neque habet squamas ne feras.
993	Quid, tu numquam audisti esse antehac vidulum piscem?
993b	Scelus,
994	nullus est.
994b	Immo est profecto; ego, qui sum piscator, scio;
995	verum raro capitur, nullus minus saepe ad terram venit.
996	Nil agis, dare verba speras mihi te posse, furcifer.
997	Quo colore est, hoc colore capiuntur pauxilluli;
998	sunt alii puniceo corio, magni item; atque atri.
998b	Scio.
999	tu hercle, opino, in vidulum te bis convertes, nisi caves:
1000	fiet tibi puniceum corium, postea atrum denuo.
1001	Quod scelus hodie hoc inveni.
1001b	Verba facimus, it dies.
1002	vide sis, cuius arbitratu nos vis facere.
1002b	Viduli
1003	arbitratu. ita enim vero.
1003b	Stultus es.
1003c	Salve, Thales.
1004	Tu istunc hodie non feres, nisi das sequestrum aut arbitrum,
1005	quoius haec res arbitratu fiat.
1005b	Quaeso, sanus es?
1006	Elleborosus sum.
1006b	At ego cerritus, hunc non amittam tamen.
1007	Verbum etiam adde unum, iam in cerebro colaphos apstrudam tuo;
1008	iam ego te hic, itidem quasi peniculus novos exurgeri solet,
1009	ni hunc amittis, exurgebo quidquid umoris tibist.
1010	Tange: adfligam ad terram te itidem ut piscem soleo polypum.
1011	vis pugnare?
1011b	Quid opust? quin tu potius praedam divide.
1012	Hinc tu nisi malum frunisci nil potes, ne postules.
1013	abeo ego hinc.
1013b	At ego hinc offlectam navem, ne quo abeas. mane.
1014	Si tu proreta isti navi es, ego gubernator ero.
1015	mitte rudentem, sceleste.
1015b	Mittam: omitte vidulum.
1016	Numquam hercle hinc hodie ramenta fies fortunatior.
1017	Non probare pernegando mihi potes, nisi pars datur
1018	aut ad arbitrum reditur aut sequestro ponitur.
1019	Quemne ego excepi in mari—
1019b	At ego ínspectavi e litore.
1020	Mea opera, labore et rete et horia?
1020b	Numqui minus,
1021	si veniat nunc dominus cuiust, ego qui inspectavi procul
1022	te hunc habere, fur sum quam tu?
1022b	Nihilo.
1022c	Mane, mastigia:
1023	quo argumento socius non sum, et fur sum? fac dum ex te sciam.
1024	Nescio, neque ego istas vestras leges urbanas scio,
1025	nisi quia hunc meum esse dico.
1025b	Ét ego item esse aio meum.
1026	Mane, iam repperi quo pacto nec fur nec socius sies.
1027	Quo pacto?
1027b	Sine me hinc abire, tú abi tacitus tuam viam;
1028	nec tu me cuiquam indicassis neque ego tibi quicquam dabo;
1029	tu taceto, ego mussitabo: hoc optimum atque aequissimum est.
1030	Ecquid condicionis audes ferre?
1030b	Iam dudum fero:
1031	ut abeas, rudentem amittas, mihi molestus ne sies.
1032	Mane, dum refero condicionem.
1032b	Te, opsecro hercle, aufer modo.
1033	Ecquem in his locis novisti?
1033b	Oportet vicinos meos.
1034	Vbi tu hic habitas?
1034b	Porro illic longe usque in campis ultimis.
1035	Vin qui in hac villa habitat, eius arbitratu fieri?
1036	Paulisper remitte restem, dum concedo et consulo.
1037	Fiat.
1037b	Euge, salva res est, praeda haec perpetua est mea;
1038	ad meum erum arbitrum vocat me hic intra praesepis meas:
1039	numquam hercle hodie abiudicabit ab suo triobolum.
1040	ne iste haud scit quam condicionem tetulerit. íbo ad arbitrum.
1041	Quid igitur?
1041b	Quamquam istuc esse ius meum certo scio,
1042	fiat istuc potius, quam nunc pugnem tecum.
1042b	Nunc places.
1043	Quamquam ad ignotum arbitrum me appellis, si adhibebit fidem,
1044	etsist ignotus, notus: si non, notus ignotissimust.
1045	Serio edepol, quamquam vobis volo quae voltis, mulieres,
1046	metuo, propter vos ne uxor mea med extrudat aedibus,
1047	quae me paelices adduxe dicet ante oculos suos.
1048	vos confugite in aram potius quám ego.
1048b	Miserae periimus.
1049	Ego vos salvas sistam, ne timete. sed quid vos foras
1050	prosequimini? quoniam ego adsum, faciet nemo iniuriam;
1051	ite, inquam, domum ambo nunciam ex praesidio praesides.
1052	O ere, salve.
1052b	Salve, Gripe. quid fit?
1052c	Túosne hic servos est?
1053	Haud pudet.
1053b	Níl ago tecum.
1053c	Ergo ábi hinc sis.
1053d	Quaeso responde, senex:
1054	tuos hic servost?
1054b	Meus est.
1054c	Em istuc optime, quando tuost.
1055	iterum te saluto.
1055b	Et ego te. tune es qui haud multo prius
1056	abiisti hinc erum accersitum?
1056b	Ego is sum.
1056c	Quid nunc vis tibi?
1057	Nempe hic tuos est?
1057b	Meus est.
1057c	Istuc optime, quando tuost.
1058	Quid negotist?
1058b	Vir scelestus íllic est.
1058c	Quíd fecit tibi
1059	vir scelestus?
1059b	Homini ego isti talos subfringi volo.
1060	Quid est? qua de re litigatis nunc inter vos?
1060b	Eloquar.
1061	Immo ego eloquar.
1061b	Ego, opinor, rem facesso.
1061c	Si quidem
1062	sis pudicus, hinc facessas.
1062b	Gripe, animum advorte ac tace.
1063	Vtin istic prius dicat?
1063b	Audi. loquere tu.
1063c	Alienon prius
1064	quam tuo dábis orationem?
1064b	Vt nequitur comprimi.
1065	ita ut occepi dicere, illum quem dudum e fano foras 
1066	lenonem extrusisti, hic eius vidulum eccillum tenet .
1067	Non habeo.
1067b	Negas quod oculis video?
1067c	At ne videas velim.
1068	habeo, non habeo: quid tu me curas quid rerum geram?
1069	Quo modó habeas, id refert, iurene anne iniuria.
1070	Ni istum cepi, nulla causa est quin me condones cruci;
1071	si in mari reti prehendi, qui tuom pótiust quam meum?
1072	Verba dat. hoc modo res gesta est ut ego dico.
1072b	Quid tu ais?
1073	Quod primarius vir dicat: comprime hunc sis, si tuost.
1074	Quid? tu idem mihi vis fieri quod erus consuevit tibi?
1075	si ille te comprimere solitust, hic noster nos non solet.
1076	Verbo illo modo ille vicit. quid nunc tu vis? dic mihi.
1077	Equidem ego neque partem posco mi istinc de istoc vidulo
1078	neque meum esse hodie umquam dixi; séd isti inest cistellula
1079	huius mulieris, quam dudum dixi fuisse liberam.
1080	Nempe tu hanc dícis quam esse aiebas dudum popularem meam?
1081	Admodum; et ea quae olim parva gestavit crepundia
1082	istic ín ista cistula insunt, quae isti inest in vidulo.
1083	hoc neque isti usust, et illi miserae suppetias feret,
1084	si id dederit, qui suos parentis quaerat.
1084b	Faciam ut det. tace.
1085	Nil hercle ego sum isti daturus.
1085b	Nil peto nisi cistulam
1086	et crepundia.
1086b	Quid si ea sunt aurea?
1086c	Quid istuc tua?
1087	aurum auro expendetur, argentum argento exaequabitur.
1088	Fac sis aurum ut videam, post ego faciam ut videas cistulam.
1089	Cave malo ac tace tú. tu perge ut occepisti dicere.
1090	Vnum te obsecro, ut ted huius commiserescat mulieris,
1091	si quidem hic lenonis eiust vidulus, quem suspicor;
1092	hic, nisi de opinione, certum nil dico tibi.
1093	Viden? scelestus aucupatur.
1093b	Sine me ut occepi loqui.
1094	si scelesti illius est hic, cuius dico, vidulus,
1095	haec poterunt novisse: ostendere his iube.
1095b	Ain? ostendere?
1096	Haud iniquom dicit, Gripe, ut ostendatur vidulus.
1097	Immo hercle insignite inique.
1097b	Quidum?
1097c	Quia, si ostendero,
1098	continuo hunc novisse dicent scilicet.
1098b	Scelerum caput,
1099	ut tute es, item omnis censes esse, periuri caput?
1100	Omnia istaéc ego facile patior, dúm hic hinc a me sentiat.
1101	At qui nunc abs te stat, verum hinc ibi testimonium.
1102	Gripe, advorte animum. tu paucis expedi, quid postulas.
1103	Dixi equidem, sed si parum intellexti, dicam denuo.
1104	hasce ambas, ut dudum dixi, ita esse oportet liberas:
1105	haec Athenis parva fúit virgo surpta.
1105b	Dic mihi,
1106	quid id ad vidulum pertinet , servae sint istae an fuerint liberae?
1107	Omnia iterum vis memorari, scelus, ut defiat dies.
1108	Apstine maledictis et mihi quod rogavi dilue.
1109	Cistellam isti inesse oportet caudeam ín isto vidulo,
1110	ubi sunt signa qui parentes noscere haec possit suos,
1111	quibuscum periit parva Athenis, sicuti dixi prius.
1112	Iuppiter te dique perdant. quid ais, vir venefice?
1113	quid, istae mutae sunt, quae pro se fabulari non queant?
1114	Eo tacent, quia tacitast melior mulier semper quam loquens.
1115	Tum pol tu pro portione nec vir nec mulier mihi es.
1116	Quidum?
1116b	Quia enim neque loquens es neque tacens umquam bonus.
1117	quaeso, enumquam hodie licebit mihi loqui?
1117b	Si praeterhac
1118	unum verbum faxis hodie, ego tibi comminuam caput.
1119	Vt id occepi diceré, senex, eam te quaeso cistulam
1120	ut iubeas hunc reddere illis; ob eam si quid postulat
1121	sibi mercedis, dabitur: aliud quidquid ibi est habeat sibi.
1122	Nunc demum istuc dicis, quoniam ius meum esse intellegis:
1123	dudum dimidiam petebas partem.
1123b	Immo etiam nunc peto.
1124	Vidi petere miluom, etiam cum nihil auferret tamen.
1125	Non ego te comprimere possum sine malo?
1125b	Si istic tacet,
1126	ego tacebo; si iste loquitur, sine me pro parte loqui.
1127	Cedo modó mihi vidulum istum, Gripe.
1127b	Concedam tibi,
1128	ac, si istorum nil sit, ut mihi reddas.
1128b	Reddetur.
1128c	Tene.
1129	Audi nunciam, Palaestra atque Ampelisca, hoc quod loquor.
1130	estne hic vidulus úbi cistellam tuam inesse aiebas?
1130b	Is est.
1131	Perii hercle ego miser, uti, prius quam plane aspexit, ilico
1132	eum esse dixit.
1132b	Faciam ego hanc rem ex procliva pla nam tibi.
1133	cistellam isti inesse oportet caudeam ín isto vidulo.
1134	ibi ego dicam quidquid inerit nominatim: tu mihi
1135	nullum ostenderis; si falsa dicam, frustra dixero,
1136	vos tamen istaec, quidquid istic inerit, vobis habebitis;
1137	sed si erunt véra, tum opsecro te, ut mea mi reddantur.
1137b	Placet.
1138	ius merum oras meo quidem animo.
1138b	Át meo hercle iniuriam .
1139	quid si ista aut superstitiosa aut hariolast atque omnia,
1140	quidquid insit, vera dicet? anne habebit hariola?
1141	Non feret, nisi vera dicet: nequiquam hariolabitur.
1142	solve vidulum ergo, ut quid sit verum quam primum sciam.
1143	Hoc habet, solutust.
1143b	Aperi. video cistellam. haecinest?
1144	Istaec est. o mei parentes, hic vos conclusos gero,
1145	huc opesque spesque vestrum cognoscendum condidi.
1146	Tum tibi hercle deos iratos esse oportet, quisquis es,
1147	quae parentis tám in angustum tuos locum compegeris.
1148	Gripe, accede huc; tua res agitur. tu, puella, istinc procul
1149	dicito quid insit et qua facie, memorato omnia.
1150	si hercle tantillum peccassis, quod posterius postules
1151	te ad verum convorti, nugas, mulier, magnas egeris.
1152	Ius bonum oras.
1152b	Edepol haud te órat, nam tu iniuriu's iniurius es .
1153	Loquere nunciam, puella. Gripe, animum advorte ac tace.
1154	Sunt crepundia.
1154b	Ecca video.
1154c	Perii in primo proelio.
1155	mane, ne ostenderis.
1155b	Qua facie sunt? responde ex ordine.
1156	Ensiculust aureolus primum litteratus.
1156b	Dice dum,
1157	in eo ensiculo litterarum quid est?
1157b	Mei nomen patris.
1158	post altrinsecust securicula ancipes, itidem aurea
1159	litterata: ibi matris nomen in securiculast.
1159b	Mane.
1160	dic, in ensiculo quid nomen est paternum?
1160b	Daemones.
1161	Di immortales, ubi loci sunt spes meae?
1161b	Immo edepol meae?
1162	Pergite, opsecro, continuo.
1162b	Placide, aut i in malam crucem.
1163	Loquere matris nomen hic quid in securicula siet.
1164	Daedalis.
1164b	Di me servatum cupiunt.
1164c	At me perditum.
1165	Filiam meam esse hánc oportet, Gripe.
1165b	Sit per me quidem.
1166	qui te di omnes perdant, qui me hodie oculis vidisti tuis,
1167	meque adeo scelestum, qui non circumspexi centiens,
1168	prius me ne quis inspectaret quam rete extraxi ex aqua.
1169	Post sicilicula argenteola et duae conexae maniculae et
1170	sucula.
1170b	Quin tu i díerecta, cum sucula et cum porculis.
1171	Et bulla aurea est, pater quam dedit mi natali die.
1172	Ea est profecto. contineri quin complectar non queo.
1173	filia mea, salve. ego is sum qui te produxi pater,
1174	ego sum Daemones, et mater tua eccam hic intus Daedalis.
1175	Salve, mi pater insperate.
1175b	Salve. ut te amplector libens.
1176	Volup est cum istuc ex pietate vestra vobis contigit.
1177	Cape dum, hunc si potes fer intro vidulum, age, Trachalio.
1178	Ecce Gripi scelera. cum istaec res male evenit tibi,
1179	Gripe, gratulor.
1179b	Age eamus, mea gnata, ad matrem tuam,
1180	quae ex te poterit argumentis hanc rem magis exquirere,
1181	quae te magis tractavit magisque signa pernovit tua.—
1182	Eamus intro ómnes, quando óperam promiscam damus.—
1183	Sequere me, Ampelisca.—
1183b	Cum te di amant, voluptati est mihi.—
1184	Sumne ego sceléstus, qui illunc hodie excepi vidulum?
1185	aut cum excepi, qui non alicubi in solo abstrusi loco?
1186	credebam edepol turbulentam praedam eventuram mihi,
1187	quia illa mihi tam turbulenta tempestate evenerat.
1188	credo edepol ego illic inesse argenti et auri largiter.
1189	quid meliust, quam ut hinc intro abeam et me suspendam clanculum,
1190	saltem tantisper dum abscedat haec a me aegrimonia?—
1191	Pro di immortales, quis me est fortunatior,
1192	qui ex improviso filiam inveni meam?
1193	satin si cui homini dei esse bene factum volunt,
1194	aliquo illud pacto optingit optatum piis?
1195	ego hodie neque speravi neque illud credidi:
1196	is improviso filiam inveni tamen;
1197	et eam de genere summo adulescenti dabo
1198	ingenuo, Atheniensi et cognato meo.
1199	ego eum adeo arcessi huc ad me quam primum volo,
1200	iussique exire huc servom éius, ut ad forum
1201	iret; nondum egressum esse eum, id miror tamen.
1202	accedam, opinor, ad fores. quid conspicor?
1203	uxor complexa collo retinet filiam.
1204	nimis paéne inepta atque odiosa eius amatiost.
1205	Aliquando osculando meliust, uxor, pausam fieri;
1206	atque adorna, ut rem divinam faciam, cum intro advenero,
1207	Laribus familiaribus, cum auxerunt nostram familiam.
1208	sunt domi agni et porci sacres. sed quid istúm remoramini,
1209	mulieres, Trachalionem? atque optime eccum exit foras.
1210	Vbi ubi erit, iam investigabo et mecum ad te adducam simul
1211	Plesidippum.
1211b	Eloquere ut haec res optigit de filia;
1212	eum roga, ut relinquat alias res et huc veniat.
1212b	Licet.
1213	Dicito daturum meam illi filiam uxorem.
1213b	Licet.
1214	Et patrem eius me novisse et mi esse cognatum.
1214b	Licet.
1215	Sed propera.
1215b	Licet.
1215c	Iam hic fac sit, cena ut curetur.
1215d	Licet.
1216	Omnian licet?
1216b	Licet. sed scin quid est quod te volo?
1217	quod promisisti ut memineris, hodie ut liber sim.
1217b	Licet.
1218	Fac ut exores Plesidippum, ut me manu emittat.
1218b	Licet.
1219	Et tua filiá facito oret: facile exorabit.
1219b	Licet.
1220	Atque ut mi Ampelisca nubat, ubi ego sim liber.
1220b	Licet.
1221	Atque ut gratum mi beneficium factis experiar.
1221b	Licet.
1222	Omnian licet?
1222b	Licet: tibi rursum refero gratiam.
1223	sed propera ire in urbem actutum et recipe te huc rursum.
1223b	Licet.
1224	iam hic ero. tu interibi adorna ceterum quod opust.—
1224b	Licet.
1225	Hercules istum infelicet cum sua licentia;
1226	ita meas replevit auris, quidquid memorabam, licet.
1227	Quam mox licet te compellare, Daemones?
1228	Quid est negoti, Gripe?
1228b	De illo vidulo:
1229	si sapias, sapias; habeas quod di dant boni.
1230	Aequom videtur tibi, ut ego, alienum quod est,
1231	meum esse dicam?
1231b	Quodne ego inveni in mari?
1232	Tanto illi melius optigit qui perdidit;
1233	tuom esse nihilo magis oportet vidulum.
1234	Isto tu pauper es, quom nimis sancte pius.
1235	O Gripe, Gripe, in aetate hominum plurimae
1236	fiunt trasennae, ubi decipiuntur dolis.
1237	atque edepol in eas plerumque esca imponitur:
1238	quam si quis avidus poscit escam avariter,
1239	decipitur in trasenna avaritia sua.
1240	ille quí consulte, docte atque astute cavet,
1241	diutine uti bene licet partum bene.
1242	mihi istaéc videtur praeda praedatum irier,
1243	ut cum maiore dote abeat quam advenerit.
1244	egone ut quod ad me allatum esse alienum sciam,
1245	celem? minime istuc faciet noster Daemones.
1246	semper cavere hoc sapientis aequissimumst,
1247	ne conscii sint ipsi malefici suis.
1248	ego mihi cum † lusi nil moror ullum lucrum.
1249	Spectavi ego pridem comicos ad istúnc modum
1250	sapienter dicta dicere atque eis plaudier,
1251	cum illos sapientis mores monstrabant poplo:
1252	sed cum inde suam quisque ibant divorsi domum,
1253	nullus erat illo pacto ut illi iusserant.
1254	Abi intro, ne molestu's molestus es , linguae tempera.
1255	ego tibi daturus nil sum, ne tu frustra sis.
1256	At ego deos quaeso, ut quidquid ín illo vidulost,
1257	si aurum si argentum est, omne id ut fiat cinis.—
1258	Illuc est quod nos nequam servis utimur.
1259	nam illic cum † servo si quo congressus foret,
1260	et ipsum sese et illum furti adstringeret;
1261	dum praedam habere se censeret, interim
1262	praeda ipsus esset, praeda praedam duceret.
1263	nunc hinc intro ibo et sacrificabo, postibi
1264	iubebo nobis cenam continuo coqui.—
1265	Íterum mihi istaec omnia itera, mi anime, mi Trachalio,
1266	mi liberte, mi patrone potius, immo mi pater.
1267	repperit patrem Palaestra suom atque matrem?
1267b	Repperit.
1268	Et popularis est?
1268b	Opino.
1268c	Et mihi nuptura est?
1268d	Suspicor.
1269	Censen hodie despondebit eam mihi, quaéso?
1269b	Censeo.
1270	Quid? patri etiam gratulabor cum illam invenit?
1270b	Censeo.
1271	Quid matri eius?
1271b	Censeo.
1271c	Quid ergo censes?
1271d	Quod rogas,
1272	censeo.
1272b	Dic ergo quanti censes?
1272c	Egone? censeo.
1273	Adsum equidem, ne censionem semper facias.
1273b	Censeo.
1274	Quid si curram?
1274b	Censeo.
1274c	An sic potius placide?
1274d	Censeo.
1275	Etiamne eam ádveniens salutem?
1275b	Censeo.
1275c	Etiam patrem?
1276	Censeo.
1276b	Post eius matrem?
1276c	Censeo.
1276d	Quid postea?
1277	etiamne adveniens complectar eius patrem?
1277b	Non censeo.
1278	Quid matrem?
1278b	Non censeo.
1278c	Quid eampse illam?
1278d	Non censeo.
1279	Perii, dilectum dimisit. nunc non censet, cum volo.
1280	Sanus non es. sequere.—
1280b	Duc me, mi patrone, quo libet. —
1281	Quis me ést mortalis miserior qui vivat alter hodie,
1282	quem ad recuperatores modo damnavit Plesidippus?
1283	abiudicata a me modo est Palaestra. perditus sum.
1284	nam lenones ex Gaudio credo esse procreatos,
1285	ita omnés mortales, si quid est mali lenoni, gaudent.
1286	nunc alteram illam quae mea est visam huc in Veneris fanum,
1287	saltem ut eam abducam, de bonis quod restat reliquiarum.
1288	Numquam edepol hodie ad vesperum Gripum inspicietis vivom,
1289	nisi vidulus mihi redditur.
1289b	Perii, cum mentionem
1290	fieri audio usquam viduli quasi palo pectus tundat.
1291	Istic scelestus liber est: ego qui in mari prehendi
1292	reti atque excepi vidulum, ei dáre negatis quicquam.
1293	Pro di immortales, suo mihi hic sermone arrexit aures.
1294	Cubitum hercle longis litteris signabo iam usquequaque,
1295	si quis perdiderit vidulum cum auro atque argento multo,
1296	ad Gripum ut veniat. non feretis istum, ut postulatis.
1297	Meum hercle illic homo vidulum scit quí habet, ut ego opinor.
1298	adeundus mihi illic est homo. di, quaeso, subvenite.
1299	Quid me intro revocas? hoc volo hic ante ostium extergere.
1300	nam hoc quidem pol e robigine, non est e ferro factum,
1301	ita quanto magis extergeo, rutilum atque tenuius fit.
1302	† nam quidem hoc venenatumst verum: ita in manibus consenescit.
1303	Adulescens, salve.
1303b	Di te ament cum inraso capite.
1303c	Quid fit?
1304	Verum extergetur.
1304b	Vt vales?
1304c	Quid tu? num medicus, quaeso, es?
1305	Immo edepol una littera plus sum quam medicus.
1305b	Tum tu
1306	mendicus es?
1306b	Tetigisti acu.
1306c	Videtur digna forma.
1307	sed quid tibi est?
1307b	Hac proxima nocte in marí elavi.
1308	confracta est navis, perdidi quidquid erat miser ibi omne.
1309	Quid perdidisti?
1309b	Vidulum cum auro atque argento multo.
1310	Ecquid meministi, in vidulo qui periit quid ibi infuerit?
1311	Quid refert, qui periit tamen? sine hoc, áliud fabulemur.
1312	Quid si ego sciam qui invenerit? volo ex te scire signa.
1313	Nummi octingenti aúrei in marsuppio infuerunt,
1314	praeterea centum minaria Philippa ín pasceolo sorsus.
1315	Magna hercle praedast, largiter mercedis indipiscar;
1316	di homines respiciunt: bené ego hinc praedatus ibo.
1317	profecto húius est vidulus. perge alia tu expedire.
1318	Talentum argenti commodum magnum inerat in crumina,
1319	praeterea sinus, cantharus, epichysis, gaulus, cyathus.
1320	Papae, divitias tu quidém habuisti luculentas.
1321	Miserum istuc verbum et pessimum est, habuisse, et nihil habere.
1322	Quid dare velis, qui istaec tibi investiget indicetque?
1323	eloquere propere celeriter.
1323b	Nummos trecentos.
1323c	Tricas.
1324	Quadringéntos.
1324b	Tramas putidas.
1324c	Quingentos.
1324d	Cassam glandem.
1325	Sescentos.
1325b	Curculiunculos minutos fabulare.
1326	Dabo séptingentos.
1326b	Os calet tibi, nunc id frigefactas.
1327	Millé dabo nummum.
1327b	Somnias.
1327c	Nihil addo.
1327d	Abi igitur.
1327e	Audi:
1328	si hercle abiero hinc, hic non ero. vin centum et mille?
1328b	Dormis.
1329	Eloquere quantum postules.
1329b	Quo nihil invitus addas:
1330	talentum magnum. non potest triobolum hinc abesse.
1331	proin tú vel aias vel neges.
1331b	Quid istíc? necessum est, video:
1332	dabitur talentum.
1332b	Accede dum huc: Venus haec volo adroget te.
1333	Quod tibi libet id mi impera.
1333b	Tange aram hanc Veneris.
1333c	Tango.
1334	Per Venerem hanc iurandum est tibi.
1334b	Quid iurem?
1334c	Quod iubebo.
1335	Praei vérbis quidvis. íd quod domi est, numquam ulli supplicabo.
1336	Tene aram hanc.
1336b	Teneo.
1336c	Deiera te mi argentum daturum
1337	eodém die, tui viduli ubi sis potitus.
1337b	Fiat.
1338	Venus Cýrenensis, testem te testor mihi,
1339	si vidulum illum, quém ego in navi perdidi,
1340	cum auro atque argento salvom investigavero
1341	isque in potestatem meam pervenerit,
1342	tum ego húic Gripo, ínquito, et me tangito—
1343	Tum ego húic Gripo (dico, Venus, ut tu audias)
1344	talentum argenti magnum continuo dabo.
1345	Si quid fraudassis, dic ut te in quaestu tuo
1346	Venus eradicet, caput atque aetatem tuam.
1347	tecum hoc habeto tamen, ubi iuraveris.
1348	Illaec advorsum si quid peccasso, Venus,
1349	veneror te ut omnes miseri lenones sient.
1350	Tamen fíet, etsi tu fidem servaveris.
1351	tu hic opperire, iam ego faxo exibit senex;
1352	eum tú continuo vidulum reposcito.—
1353	Si maxime mi illum reddiderit vidulum,
1354	non ego illi hodie debeo triobolum.
1355	meus arbitratust, lingua quod iuret mea.
1356	sed conticiscam: eccum exit et ducit senem.
1357	Séquere hac.
1357b	Vbi istic lenost?
1357c	Heus tu. ém tibi, hic habet vidulum.
1358	Habeo et fateor esse apud me, et, si tuos est, habeas tibi.
1359	omnia, ut quídquid infuit, ita salva sistentur tibi.
1360	tene, si tuost.
1360b	O di immortales, meus est. salve, vidule.
1361	Tuosne est?
1361b	Rogitas? si quidem hercle Iovis fuit, meus est tamen.
1362	Omnia insunt salva; una istinc cistella excepta est modo
1363	cum crepundiis, quibuscum hódie filiam inveni meam.
1364	Quam?
1364b	Tua quae fuit Palaestra, ea filia inventast mea.
1365	Bene mehercle factum est. cum istaec res tibi ex sententia
1366	pulchre evenit, gaudeo.
1366b	Istuc facile non credo tibi.
1367	Immo hercle, ut scias gaudere me, mihi triobolum
1368	ob eam ne duis, condono te.
1368b	Benigne edepol facis.
1369	Immo tu quidem hercle vero.
1369b	Heus tu, iám habes vidulum.
1370	Habeo.
1370b	Propera.
1370c	Quid properabo?
1370d	Reddere argentum mihi.
1371	Neque edepol tibi do, neque quicquam debeo.
1371b	Quae haec factio est?
1372	non debes?
1372b	Non hercle vero.
1372c	Non tu iuratus mihi es?
1373	Iuratus sum, et nunc iurabo, si quid vóluptati est mihi:
1374	ius iurandum rei servandae, non perdendae conditum est.
1375	Cedo sis mihi talentum magnum argenti, periurissime.
1376	Gripe, quod tu istum talentum poscis?
1376b	Iuratust mihi
1377	dare.
1377b	Libet iurare. tun meo póntifex peiurio es?
1378	Qua pro re argentum promisit hic tibi?
1378b	Si vidulum
1379	hunc redegissem in potestatem eius, iuratust dare
1380	mihi talentum magnum argenti.
1380b	Cedo quicum habeam iudicem,
1381	ni dolo malo instipulatus sis nive etiamdum haud siem
1382	quinque et viginti annos natus.
1382b	Habe cum hóc.
1382c	Aliost opus.
1383	Iám ab isto auferre haud potis sim, si istunc condemnavero.
1384	promisistin huic argentum?
1384b	Fateor.
1384c	Quod servo meo 
1385	promisisti, meum esse oportet, ne tu, leno, postules
1386	te hic fide lenonia uti: non potes.
1386b	Iam te ratu's ratus es 
1387	nactum hominem quem defraudares? dandum huc argentum est probum:
1388	id ego continuo huic dabo adeo, mé ut hic emittat manu.
1389	Quando ergo erga te benignus ego fui atque opera mea
1390	haec tibi sunt servata—
1390b	Immo hercle mea, ne tu dicas tua.
1391	(Si sapies, tacebis) tum te mihi benigne itidem addecet
1392	bene merenti bene referre gratiam.
1392b	Nempe pró meo
1393	iure oras?
1393b	Mirum quin tuom ius meo periclo aps te expetam.
1394	Salvos sum, leno labascit, libertas portenditur.
1395	Vidulum istunc ille invenit, illud mancipium meum est;
1396	ego tibi hunc porro servavi cum magna pecunia.
1397	Gratiam habeo, et de talento nulla causa est quin feras,
1398	quod isti sum iuratus.
1398b	Heus tu, mihi dato ergo, si sapis.
1399	Tacen an non?
1399b	Tu meam rem simulas agere, tibi mu .
1400	non hercle istoc me intervortes, si aliam praedam perdidi.
1401	Vapulabis, verbum si addis istúc unum.
1401b	Vel hercle énica,
1402	non tacebo umquam alio pacto, nisi talento comprimor.
1403	Tibi operam hic quidem dát. tace.
1403b	Concede hoc tu, leno.
1403c	Licet.
1404	Palam age, nolo ego murmurillum neque susurrum fieri.
1405	Dic mihi, quanti íllam emisti tuam alteram mulierculam,
1406	Ampeliscam?
1406b	Mille nummum denumeravi.
1406c	Vin tibi
1407	condicionem luculentam ferre me?
1407b	Sane volo.
1408	Dividuom talentum faciam.
1408b	Bene facis.
1408c	Pro illa altera,
1409	libera ut sit, dimidium tibi sume, dimidium huc cedo.
1410	Maxime.
1410b	Pro illo dimidio égo Gripum emittam manu,
1411	quem propter tu vidulum et ego gnatam inveni.
1411b	Bene facis,
1412	gratiam habeo magnam.
1412b	Quam mox mi argentum ergo redditur?
1413	Res soluta est, Gripe. ego habeo.
1413b	Át ego me hercle mavolo.
1414	Nihil hercle hic tibi est, né tu speres. iuris iurandi volo
1415	gratiam facias.
1415b	Perii hercle. nisi me suspendo, occidi.
1416	numquam hercle iterum defraudabis me quidem post hunc diem.
1417	Hic hodie cenato, leno.
1417b	Fiat, condicio placet.
1418	Sequimini intro. spectatores, vos quoque ad cenam vocem,
1419	ni daturus nil sim neque sit quicquam pollucti domi,
1420	nive adeo vocatos credam vos esse ad cenam foras.
1421	verum si voletis plausum fabulae huic clarum dare,
1422	comissatum omnes venitote ad me ad annos sedecim.
1423	vos hic hodie cenatote ambó.
1423b	Fiat.
1423c	Plausum date.
