1	Exi e culina sis foras, mastigia,
2	qui mi inter patinas exhibes argutias.
3	egredere, erilis permities, ex aedibus.
4	ego pol te ruri, si vivam, ulciscar probe.
5	exi, inquam, nidor, e culina. quid lates?
6	quid tibi, malum, hic ante aedis clamitatiost?
7	an ruri censes te esse? abscede ab aedibus.
8	abi rús, abi díerecte, abscede ab ianua.
9	em, hocíne volebas?
9a	Perii. cur me verberas?
11	Quia vivis.
11a	Patiar. sine modo adveniat senex.
12	sine modo venire salvom, quem absentem comes.
13	Nec veri simile loquere nec verum, frutex,
14	comesse quemquam ut quisquam absentem possiet.
15	Tu urbanus vero scurra, deliciae popli,
16	rus mihi tu obiectas? sane hoc, credo, Tranio,
17	quod te in pistrinum scis actutum tradier.
18	cis hercle paucas tempestates, Tranio,
19	augebis ruri numerum, genus ferratile.
20	nunc, dum tibi lúbet licetque, pota, perde rem,
21	corrumpe erilem ádulescentem óptumum;
22	dies noctesque bibite, pergraecamini,
23	amicas emite liberate, pascite
24	parasitos, obsonate pollucibiliter.
25	haecine mandavit tibi, quom peregre hinc it, senex?
26	hocine modo hic rem curatam offendet suam?
27	hocine boni esse officium servi existumas,
28	ut eri sui corrumpat et rem et filium?
29	nam ego illúm corruptum duco, quom his factis studet;
30	quo nemo adaeque iuventute ex omni Attica
31	antehac est habitus parcus nec magis continens,
32	is nunc in aliam partem palmam possidet.
33	virtute id factum tua et magisterio tuo.
34	Quid tibi, malum, me aut quid ego agam curatiost?
35	an ruri quaeso non sunt, quos cures, bovis?
36	lubet potare, amare, scorta ducere.
37	mei tergi facio haec, non tui fiducia.
38	Quam confidenter loquitur.
38a	At te Iuppiter
39	dique omnes perdant, fu, oboluisti alium.
40	germana inluvies, rusticus, hircus, hara suis,
41	caeno κοπρὼν commixte.
41a	Quid vis fieri?
42	non omnes possunt olere unguenta exotica,
43	si tú oles, neque superiores accumbere
44	neque tam facetis quam tu vivis victibus.
46	tu tíbi istos habeas turtures piscis avis,
47	sine me aliato fungi fortunas meas.
48	tu fortunatu s e s fortunatu's , ego miser: patiunda sunt.
49	meum bonum me, te tuom maneat malum.
51	Quasi invidere mi hoc videre, Grumio,
52	quia mihi bene est et tibi male est; dignissumumst:
53	decet me amare et te bubulcitarier,
54	me victitare pulchre, te miseris modis.
55	O carnuficium cribrum, quod credo fore,
56	ita te forabunt patibulatum per vias
57	stimulis carnufices , si huc reveniat senex.
58	Qui scis, an tibi istuc evenat prius quam mihi?
59	Quia numquam merui, tu meruisti et nunc meres.
60	Orationis operam compendi face,
61	nisi te mala re magna mactari cupis.
62	Ervom daturin estis, bubus quod feram?
63	date, si non estis. agite, porro pergite
64	quoniam occepistis: bibite, pergraecamini,
65	este, ecfercite vos, saginam caedite.
66	Tace atque abi rús. ego ire in Piraeum volo,
67	in vesperum parare piscatum mihi.
68	ervom tibi aliquis cras faxo ad villam adferat.
69	quid est? quíd tu me nunc optuere, furcifer?
70	Pol tibi istuc credo nomen actutum fore.
71	Dum interea sic sit, istuc actutum sino.
72	Ita est. sed unum hoc scito: nimio celerius
73	veniet quod noles quam illud, quod cupide petas.
74	Molestus ne sis nunciam, i rus, te amove.
75	ne tu erres hercle praeterhac mihi non facies moram.—
76	Satin abiit neque quod dixi flocci existumat?
77	pro di immortales, obsecro vostram fidem,
78	facite, huc ut redeat noster quam primum senex,
79	triennium qui iam hinc abest, prius quam omnia
80	periere, et aedis et ager; qui nisi huc redit,
81	paucorum mensum sunt relictae reliquiae.
82	nunc rus abibo. nam eccum erilem filium
83	video, corruptum ex adulescente optumo.—
84	Recórdatus múltum et diú cogitávi
85	argúmentaque ín pectus ínstitui multa
86	ego, átque in meó corde, si ést quod mihí cor,
87	eám rem volútavi et diú disputávi,
88	hominém cuius réi, quandó natus esset,
89	similem ésse arbitrárer simulácrumque habére:
90	id répperi iam exémplum.
91	novárum aedium ésse arbitrór similem ego hóminem,
92	quandó natus ést. ei rei argúmenta dícam.
93	atque hóc haud vidétur verí simile vóbis,
94	at ego id faciam esse ita ut credatis.
95	profécto ita esse út praedicó vera víncam.
96	atque hóc vosmet ípsi, sció, proinde utí nunc
97	ego ésse autumó, quando dícta audiétis
98	mea, haud áliter id dicétis.
99	auscúltate, argúmenta dúm dico ad hánc rem:
100	simúl gnarurís vos volo ésse hanc rem mécum.
101	aedés quom extempló sunt parátae, expolítae,
102	factaé probe examússim,
103	laudánt fabrum atque aedés probant, sibi quísque inde exemplum éxpetunt,
104	sibi quísque similis vólt suas, sumptum óperam non parcúnt suam.
105	átque ubi illo ímmigrat néquam homo, indíligens
106	cúm pigra fámilia, immúndus, instrénuos,
107	hic iam aédibus vitium ádditur, bonaé cum curantúr male;
108	átque illud saépe fit: témpestas venit,
109	cónfringit tégulas ímbricesque: ibi
110	dóminus indíligens réddere aliás nevolt;
111	vénit imber, pérlavit párietes, pérpluont,
112	tígna putéfacit, pérdit operám fabri:
113	néquior fáctus iam est úsus aedium.
114	átque ea haud ést fabri cúlpa, sed mágna pars
115	mórem hunc induxérunt: si quid númmo sarcirí potest,
116	úsque mantánt neque id fáciunt, donicum
117	párietes ruont: aédificantur aédes totae dénuo.
118	haec árgumenta ego aédificiis díxi; nunc etiám volo
119	dicére, ut homines aédium esse símilis arbitrémini.
120	primúmdum paréntes fabrí liberúm sunt:
121	ei fúndamentúm substruont liberórum;
122	extóllunt, paránt sedulo ín firmitátem
123	et ut in usum boni et in speciem†
124	popló sint sibíque, haud matériae repárcunt
125	nec súmptus ibí sumptuí esse dúcunt;
126	expóliunt: docént litterás, iura léges,
127	sumptú suo et labore
128	nitúntur, ut alií sibi esse illórum similis éxpetant.
129	ád legionem cum íta paratos míttunt , adminiclum eís danunt
130	tum iam, áliquem cognatúm suom.
131	eátenus. abeunt á fabris. únum ubi emeritum est stipendium,
132	igitúr tum specimen cérnitur, quo evéniat aedificátio.
133	nám ego ad illúd frugi usque ét probus fui,
134	ín fabrorúm potestáte dum fui.
135	póstea quom ímmigravi íngenium in meum,
136	pérdidi operám fabrorum ílico oppido.
137	vénit ignávia, ea míhi tempestás fuit,
138	mi ádventu suo grándinem imbremque attulit;
139	haéc verecúndiam mi ét virtutís modum
140	déturbavít detexítque a me ilico;
141	póstilla optígere me néglegens fui.
142	contínuo pro imbre amór advenit in cor meum ,
143	is úsque in pectus pérmanavit, pérmadefecit cór meum.
144	núnc simul rés, fides, fáma, virtús, decus
145	déseruerunt: égo sum in usu fáctus nimio néquior.
146	atque édepol ita haec tigna úmide iam pútent: non videór mihi
147	sarcíre posse aedés meas, quin tótae perpetuaé ruant,
148	cum fúndamento périerint nec quísquam esse auxilió queat.
149	cór dolet, cum scio ut núnc sum atque ut fui,
150	quó neque indústrior dé iuventúte erat
151	quisquam nec clárior árte gymnástica:
152	dísco, hastís, pila, cúrsu, armís, equo
153	víctitabám volup,
154	pársimonia ét duritia díscipulinae aliís eram,
155	óptumi quique éxpetebant á me doctrinám sibi.
156	núnc, postquam nihilí sum, id vero meópte ingenio répperi.
157	Iam prídem ecastor frígida non lávi magis lubénter
158	nec quom me melius, mea Scapha, rear esse deficatam.
159	Eventus rebus omnibus, velut horno messis magna
160	fuit.
160a	Quíd ea messis attinet ad meam lavationem?
161	Nihilo plus quam lavatio tua ad messim.
161a	O Venus venusta,
162	haec illa est tempestas mea, mihi quae modestiam omnem
163	detexit, tectus qua fui; tum mihi Amor et Cupido
164	in pectus perpluit meum, neque iam umquam optigere possum:
165	madent iam in corde parietes, periere haec oppido aedis.
166	Contempla, amabo, mea Scapha, satin haec me vestis deceat.
167	volo mé placere Philolachi, meo ocello, meo patrono.
168	Quin tu te exornas moribus lepidis, quom lepida tute es?
169	non vestem amatores amant mulieris , sed vestis fartim.
170	Ita me di ament, lepidast Scapha, sapit scelesta multum.
171	ut lepide omnes mores tenet sententiasque amantum.
172	Quid nunc?
172a	Quid est?
172b	Quin me aspice et contempla, ut haec me deceat.
173	Virtute formae id evenit, te ut deceat quidquid habeas.
174	Ergo ob istuc verbum te, Scapha, donabo ego hodie aliqui,
175	neque patiar te istanc gratiis laudasse, quae placet mi.
176	Nolo ego te adsentari mihi.
176a	Nimis tú quidem stulta es mulier.
177	eho, mavis vituperarier falso quam vero extolli?
178	equidem pol vel falso tamen laudari multo malo,
179	quam vero culpari aut meam speciem alios inridere.
181	Ego verum amo, verum volo dici mihi: mendacem odi.
182	Ita tu me ames, ita Philolaches tuos té amet, ut venusta es.
183	Quid ais, scelesta? quo modo adiurasti? ita ego istam amarem?
184	quid istaéc me, id cur non additum est? infecta dona facio.
185	periisti: quod promiseram tibi donum, perdidisti.
186	Equidem pol miror tam catam, tam docilem te et bene doctam
187	nunc stultam stulte facere.
187a	Quin mone quaéso, si quid erro.
188	Tu ecastor erras, quae quidem illum expectes unum atque illi
189	morem praecipue sic geras atque alios asperneris.
190	matronae, non meretricium est unum inservire amantem.
191	Pro Iuppiter, nam quod malum versatur meae domi illud?
192	di deaeque me omnes pessumis exemplis interficiant,
193	nisi ego illam anum interfecero siti fameque atque algu.
194	Nolo ego mihi male te, Scapha, praecipere.
194a	Stulta es plane,
195	quae illum tibi aeternum putes fore amicum et benevolentem.
196	moneo ego te: te ille deseret aetate et satietate.
197	Non spero.
197a	Insperata accidunt magis saépe quam quae speres.
198	postremo, si dictis nequis perduci, ut vera haec credas
199	mea dicta, ex factis nosce rem. vides quaé sim; et quae fui ante.
200	nihilo ego quam nunc tu amata sum; átque uni modo gessi morem:
201	qui pol me, ubi aetate hoc caput colorem commutavit,
202	reliquit deseruitque me. tibi idem futurum credo.
203	Vix comprimor, quin involem illi in oculos stimulatrici.
204	Solam ille me soli sibi suo sumptu liberavit:
205	illi me soli censeo esse oportere opsequentem.
206	Pro di immortales, mulierem lepidam et pudico ingenio.
207	bene hercle factum et gaudeo mihi nihil esse huius causa.
208	Inscita ecastor tu quidem es.
208a	Quapropter?
208b	Quae istuc cures ,
209	ut te ille amet.
209a	Cur obsecro non curem?
209b	Libera es iam.
210	tu iam quod quaerebas habes: ille té nisi amabit ultro,
211	id pro tuo capite quod dedit perdiderit tantum argenti.
212	Perii hercle, ni ego illam pessumis exemplis enicasso.
213	illa hanc corrumpit mulierem malesuada † vitilena.
214	Numquam ego illi possum gratiam referre ut meritust de me.
215	Scapha, id tu mihi ne suadeas, ut illúm minoris pendam.
216	At hoc únum facito cogites: si illum inservibis solum
217	dum tibi nunc haec aetatulast, in sénecta male querere.
218	In anginam ego nunc me velim verti, ut veneficae illi
219	fauces prehendam atque enicem scelestam stimulatricem.
220	Eundem ánimum oportet nunc mihi esse gratum, ut impetravi,
221	atque olim, prius quam id extudi, quom illi subblandiebar.
222	Divi me faciant quod volunt, ni ob istam orationem
223	te liberasso denuo et ni Scapham enicasso.
224	Si tibi sat acceptum est fore tibi victum sempiternum
225	atque illum amatorem tibi proprium futurum in vita,
226	soli gerundum censeo morem et capiundas crines.
227	Vt fama est homini, exin solet pecuniam invenire.
228	ego si bonam famam mihi servasso, sat ero dives.
229	Siquidem hércle vendundust pater, venibit multo potius,
230	quam te me vivo umquam sinam egere aut mendicare.
231	Quid illís futurum est ceteris qui té amant?
231a	Magis amabunt,
232	quom me videbunt gratiam referre bene mere nti.
233	Vtinam nunc meus emortuos pater ad me nuntietur,
234	ut ego exheredem meis bonis me faciam atque haec sit heres.
235	Iam ista quidem absumpta res erit: dies nóctesque estur bibitur,
236	neque quisquam parsimoniam adhibet: sagina plane est.
237	In te hercle certumst principe ut sim parcus experiri,
238	nam neque edes quicquam neque bibes apud me his decem diebus.
239	Si quid tu in illum bene voles loqui, id loqui licebit:
240	nec recte si illi dixeris, iam ecastor vapulabis.
241	Edepol si summo Ióvi bovi eo argénto sacruficassem,
242	pro illius capite quod dedi, numquam aeque id bene locassem.
243	videas eam medullitus me amare. oh, probus homo sum:
244	quae pro me causam diceret, patronum liberavi.
245	Video te nihili pendere prae Philolache omnis homines.
246	nunc, ne eius causa vapulem, tibi potius adsentabor.
247	si acceptum sat habes, tibi fore illum amicum sempiternum.
248	Cédo mi speculum et cum ornamentis arculam actutum, Scapha,
249	ornata ut sim, quom huc adveniat Philolaches voluptas mea.
250	Mulier quae se suamque aetatem spernit, speculo ei usus est:
251	quid opust speculo tibi, quae tute speculo speculum es maxumum?
252	Ob istuc verbum, ne nequiquam, Scapha, tam lepide dixeris,
253	dabo aliquid hodie peculi tibi, Philematium mea.
254	Suo quique loco (viden?) capillus satis compositust commode.
255	Vbi tu commoda es, capillum commodum esse credito.
256	Vah, quid illá pote peius quicquam muliere memorarier?
257	nunc adsentatrix scelesta est, dudum adversatrix erat.
258	Cedo cerussam.
258a	Quid cerussa opust nám?
258b	Qui malas oblinam.
259	Vna operá ebur atramento candefacere postules.
260	Lepide dictum de atramento atque ebore. euge, plaudo Scaphae.
261	Tum tu igitur cedo purpurissum.
261a	Non do. scita es tu quidem.
262	nova pictura interpolare vis opus lepidissimum?
263	non istanc aetatem oportet pigmentum ullum attingere,
264	neque cerussam neque melinum, neque aliam ullam offuciam.
265	Cape igitur speculum.
265a	Ei mihi misero, savium speculo dedit.
266	nimis velim lapidem, qui ego illi speculo diminuam caput.
267	Linteum cape atque exterge tibi manus.
267a	Quid ita, obsecro?
268	Vt speculum tenuisti, metuo né olant argentum manus:
269	ne usquam argentum te accepisse suspicetur Philolaches.
270	Non videor vidisse lenam callidiorem ullam alteras.
271	ut lepide atque astute in mentem venit de speculo malae.
272	Etiamne unguentis unguendam censes?
272a	Minime feceris.
273	Quapropter?
273a	Quia ecastor mulier recte olet, ubi nihil olet.
274	nam istae veteres, quae se unguentis unctitant, interpoles,
275	vetulae, edentulae, quae vitia corporis fuco occulunt,
276	ubi sese sudor cum unguentis consociavit, ilico
277	itidem olent, quasi cum una multa iura confudit cocus.
278	quid olant nescias, nisi id unum, † ni male olere intellegas.
279	Vt perdocte cuncta callet. nihil hac docta doctius.
280	verum illud ésse maxima adeo pars vestrorum intellegit,
281	quibus anus domi súnt uxores, quae vos dote meruerunt.
282	Agedum contempla aurum et pallam, satin haec me deceat, Scapha.
283	Non me istuc curare oportet.
283a	Quem obsecro igitur?
283b	Eloquar:
284	Philolachem, is ne quid emat, nisi quod sibi placere censeat.
286	nám amator meretricis mores sibi emit auro et purpura.
287	quid opust, quod suom esse nolit, ei ultro ostentarier?
288	purpura aetati occultandaest, aurum turpi mulieri.
289	pulchra mulier nuda erit quam purpurata pulchrior:
290	poste nequiquam exornata est bene, si morata est male.
291	pulchrum ornatum turpes mores peius caeno conlinunt.
292	nam si pulchra est, nimis ornata est.
292a	Nimis diu abstineo manum.
293	quid hic vos agitis?
293a	Tibi me exorno út placeam.
293b	Ornata es satis.
294	abi tu hinc intro atque ornamenta haec aufer. sed, voluptas mea,
295	mea Philematium, potare tecum conlibitum est mihi.
296	Et edepol mihi tecum, nam quod tibi libet idem mihi libet,
297	mea voluptas.
297a	Em istuc verbum vile est viginti minis.
298	Cedo, amabo, decem: bene emptum tibi dare hoc verbum volo.
299	Etiam nunc decem minae apud te sunt; vel rationem puta.
300	triginta minas pro capite tuo dedi.
300a	Cur exprobras?
301	Egone id exprobrem, qui mihimet cupio id opprobrarier?
302	nec quicquam argenti locavi iam diu usquam aeque bene.
303	Certe ego, quod te amo, operam nusquam melius potui ponere.
304	Bene igitur ratio accepti atque expensi inter nos convenit:
305	tu me amas, ego té amo; merito id fieri uterque existimat.
306	haec qui gaudent, gaudeant perpetuo suo semper bono;
307	qui invident, ne umquam eorum quisquam invideat prosus commodis.
308	Age accumbe igitur. cedo aquam manibus, puere, appone hic mensulam.
309	vide, tali ubi sint. vin unguenta?
309a	Quid opust? cum stacta accubo.
310	sed estne hic meus sodalis, qui huc incedit cúm amica sua?
311	is est, Callidamates cum amica incedit. euge, oculus meus,
312	conveniunt manuplares eccos: praedam participes petunt.
313	Advérsum veníri mihi ád Philolachétem
314	voló temperi. aúdi, em tibi ímperatum est.
315	nam ílli ubi fui, inde éffugi foras,
316	ita me íbi male convívi sermónisque taésumst.
317	nunc cómissatum íbo ad Phílolachetem,
318	ubi nós hilari ingénio et lépide accipient.
319	ecquíd tibi videór mammamadére?
320	Sémper istóc modo.
321	moratu s e s morátu's tu te. íre huc debébas.
322	Visne égo te ac tu me ampléctare?
323	Si tíbi cordi est faceré, licet.
323a	Lépida es.
324	dúc me amabó.
324a	Cave né cadas, ásta.
325	O—o—ocellús meus, túos sum alumnus, mél meum.
326	Cáve modo, né prius ín via accúmbas,
327	quam ílli, ubi léctus est strátus, concúmbimus.
328	Síne, sine cádere me.
328a	Síno, sed hoc, quod mi in manu est:
329	sí cades, nón cades quín cadam técum.
330	Iacéntis tollet póstea nos ámbos aliquis.
331	Madet hómo.
331a	Tun me ais mammámadere?
332	Cedo mánum, nolo equidem te ádfligi.
333	Em téne.
333a	Age, i símul.
333b	Quo ego eam?
333c	An ne scis?
334	Scio, ín mentem venít modo:
335	nempe dómum eo comissátum.
335a	Immo, ístuc quidem.
335a1	Iam mémini.
336	Núm non vis me óbviam hís ire, anime mi?
337	ílli ego ex ómnibus óptume volo.
338	iám revertár.
338a	Diu ést iam id mihi.
339	Écquis hic ést?
339a	Adest.
339b	Eú, Philolaches,
340	sálve, amicíssime mi ómnium hominum.
341	Dí te ament. áccuba, Cállidamates.
342	únde agis te?
342a	Únde homo ébrius probe.
343	Quín amabo áccubas, Délphium mea?
344	da ílli quod bibat.
344a	Dórmiam ego iam.
345	Núm mirum aut novom quíppiam facit?
346	Quíd ego hoc faciam póstea?
346a	Mea, síc sine eumpse.
347	age tu ínterim da ab Délphio cito cántharum circum.
348	Iúppiter supremus summis opibus atque industriis
349	me periisse et Philolachetem cupit erilem filium.
350	occidit Spes nostra, nusquam stabulum est Confidentiae,
351	nec Salus nobis saluti iam esse, si cupiat, potest:
352	ita mali, maeroris montem maximum ad portum modo
353	conspicatus sum: erus advenit peregre, periit Tranio.
354	ecquis homo est, qui facere argenti cupiat aliquantum lucri,
355	quí hodie sese excruciari meam vicem possit pati?
356	ubi sunt isti plagipatidae, ferritribaces viri,
357	vel isti qui hosticas trium númmum causa subeunt sub falas,
358	ubi quinis aut denis hastis corpus transfigi solet?
359	ego dabo ei talentum, primus qui in crucem excucurrerit;
360	sed ea lege, ut offigantur bis pedes, bis bracchia.
361	ubi id erit factum, a me argentum petito praesentarium.
362	sed ego—sumne infelix, qui non curro curriculo domum?
363	Adest adest opsonium. eccum Tranio a portu redit.
364	Philolaches.
364a	Quid est?
364b	Et ego et tu—
364c	Quid et ego et tu?
364d	Periimus.
365	Quid ita?
365a	Pater adest.
365b	Quid ego ex te aúdio?
365c	Absumpti sumus.
366	pater inquam tuos venit.
366a	Vbi is est, obsecro?
366b	 adest.
367	Quis id ait? quis vidit?
367a	Egomet inquam vidi.
367b	Vae mihi.
368	quid ego ago?
368a	Nam quid tu, malum, me rogitas quid agas? accubas.
369	Tutin vidisti?
369a	Egomet, inquam.
369b	Certe?
369c	Certe inquam.
369d	Occidi,
370	si tu vera memoras.
370a	Quid mihi sit boni, si mentiar?
371	Quid ego nunc faciam?
371a	Iube haec hinc omnia amolirier.
372	quis istic dormit?
372a	Callidamates.
372b	Suscita istum, Delphium.
373	Callidamates, Callidamates, vigila.
373a	Vigilo, cedo ut bibam.
374	Vigila. pater advenit peregre Philolachis.
374a	Valeat pater.
375	Valet ille quidem, atque ego disperii.
375a	Bis periisti? qui potest?
376	Quaeso edepol, exsurge; pater advenit.
376a	Tuos venit pater?
377	iube abíre rursum. quíd illi reditio etiam húc fuit?
378	Quid ego agam? pater iam híc me offendet miserum adveniens ebrium,
379	aedis plenas convivarum et mulierum. miserum est opus,
380	igitur demum fodere puteum, úbi sitis fauces tenet;
381	sicut ego adventu patris nunc quaero quid faciam miser.
382	Ecce autem iterum hic deposivit caput et dormit. suscita.
383	Etiam vigilas? pater, inquam, aderit iam hic meus.
383a	Ain tu, pater?
384	cedo soleas mihi, ut arma capiam. iam pol ego occidam patrem.
385	Perdis rem.
385a	Tace, amabo.
385b	Abripite hunc intro actutum inter manus.
386	Iam hercle ego vos pro matula habebo, nisi mihi matulam datis.
387	Perii.
387a	Habe bonum animum: ego istum lepide medicabo metum.
388	Nullus sum.
388a	Taceas: ego qui istaec sedem meditabor tibi.
389	satin habes, si ego advenientem íta patrem faciam tuom,
390	non modo ne intro eat, verum etiam ut fugiat longe ab aedibus?
391	vos modo hinc abite intro atque haec hinc propere amolimini.
392	Vbi ego ero?
392a	Vbi maxime esse vis: cum hác, cum istac eris.
393	Quid si igitur abeamus hinc nos?
393a	Non hoc longe, Delphium.
394	nam intus potate hau tantillo hác quidem causa minus.
395	Ei mihi, quam ístaec blanda dicta quo evenant madeo metu.
396	Potin animó ut sis quieto et facias quod iubeo?
396a	Potest.
397	Omnium primum, Philematium, intro abi, et tu, Delphium.
398	Morigerae tibi erimus ambae.—
398a	Ita ille faxit Iuppiter.
399	animum advorte nunciam tu quae volo accurarier.
400	omnium primumdum aédes iam face occlusae sient;
401	intus cave muttire quemquam siveris.
401a	Curabitur.
402	Tamquam si intus natus nemo in aedibus habitet.
402a	Licet.
403	Neu quisquam responset, quando hasce aedis pultabit senex.
404	Numquid aliud?
404a	Clavem mi harunc aedium Laconicam
405	iam iube efferri intus: hasce ego aedis occludam hinc foris.
406	In tuam cústodelam meque et meas spes trado, Tranio.—
407	Pluma haud interest, patronus an cliens probior siet.
409	Homini, cui nulla in pectore est audacia,
410	nam cuivis homini, vel optumo vel pessumo
411	quamvis desubito facile est facere nequiter:
412	verum id videndum est, id viri docti est opus,
413	quae designata sint et facta nequiter,
414	tranquille cuncta et ut proveniant sine malo,
415	ne quid potiatur, quam ob rem pigeat vivere.
416	sicut ego efficiam, quae facta hic turbavimus,
417	profecto ut liqueant omnia et tranquilla sint
418	neque quicquam nobis pariant ex se incommodi.
419	sed quid tu egredere, Sphaerio?
419a	Iamiam 
419a1	Optime.
420	praeceptis paruisti.
420a	Iussit maximo
421	opere orare, ut patrem aliquo absterreres modo,
422	ne intro iret ad se.
422a	Quin etiam illi hoc dicito,
423	facturum me , ut ne etiam aspicere aedis audeat,
424	capite obvoluto ut fugiat cum summo metu.
425	clavem cedo atque abi intro atque occlude ostium,
426	et ego hinc occludam.—iube venire nunciam.
427	ludos ego hodie vivo praesenti hic seni
428	faciam, quod credo mortuo numquam fore.
429	concedam a foribus huc, hinc speculabor procul,
430	unde advenienti sarcinam imponam seni.
431	Habeo, Neptune, gratiam magnam tibi,
432	quom med amisisti abs te vix vivom domum.
433	verum si posthac me pedem latum modo
434	scies ímposisse in undam, hau causast, ilico
435	quod nunc voluisti facere quin facias mihi.
436	apage, apage te a me nunciam post hunc diem:
437	quod crediturus tibi fui, omne credidi.
438	Edepol, Neptune, peccavisti largiter,
439	qui occasionem hanc amisisti tam bonam.
440	Triennio post Aegypto advenio domum;
441	credo exspectatus veniam familiaribus.
442	Nimio edepol ille potuit exspectatior
443	venire, qui te nuntiaret mortuom.
444	Sed quid hoc? occlusa ianua est interdius.
445	pultabo. heus, ecquis intust? aperitin fores?
446	Quis homo est, qui nostras aedes accessit prope?
447	Meus sérvos hic quidem est Tranio.
447a	O Theopropides,
448	ere, salve, salvom te advenisse gaudeo.
449	usquin valuisti?
449a	Vsque ut vides.
449b	Factum optime.
450	Quid vos? insanin estis?
450a	Quidum?
450b	Sic, quia
451	foris ámbulatis, natus nemo in aedibus
452	servat, neque qui recludat neque † quis respondeat.
453	pultando pedibus paene confregi hasce ambas foris .
454	Eho an tú tetigisti has aedis?
454a	Cur non tangerem?
456	quin pultando, inquam, paene confregi foris.
457	Tetigistin?
457a	Tetigi, inquam, et pultavi.
457b	Vah.
457c	Quid est?
458	Male hercle factum.
458a	Quid est negoti?
458b	Non potest
459	dici, quam indignum facinus fecisti et malum.
460	Quid iam?
460a	Fuge, obsecro, atque abscede ab aedibus.
461	fuge huc, fuge ad me propius. tetigistin foris?
462	Quo modo pultare potui, si non tangerem?
463	Occidisti hercle—
463a	Quem mortalem?
463b	Omnis tuos.
464	Di te deaeque ómnes faxint cum istoc omine—
465	Metuo, te atque istos expiare ut possies.
466	Quam ob rem? aut quam subito rem mihi adportas novam?
466a	
467	Et heus, iube illos illinc ambo abscedere.
468	Apscedite.
468a	Aedes ne attigatis. tangite
469	vos quoque terram.
469a	Obsecro hercle, quin eloquere 
470	Quia septem menses sunt, quom in hasce aedis pedem
471	nemo intro tetulit, semel ut emigravimus.
472	Eloquere, quid ita?
472a	Circumspicedum, numquis est,
473	sermonem nostrum qui aucupet?
473a	Tutum probest.
474	Circumspice etiam.
474a	Nemo est. loquere nunciam.
475	Capitale scelus est.
475a	Quid est? non satis intellego.
476	Scelus, inquam, factum est iam diu, antiquom et vetus.
477	Antiquom?
477a	Id adeo nos nunc factum invenimus.
478	Quid istúc est sceleris? aut quis id fecit? cedo.
479	Hospes necavit hospitem captum manu;
480	iste, ut ego opinor, qui has tibi aedis vendidit.
481	Necavit?
481a	Aurumque ei ademit hospiti
482	eumque híc defodit hospitem íbidem in aedibus.
483	Quapropter id vos factum suspicamini?
484	Ego dicam, ausculta. út foris cenaverat
485	tuos gnátus, postquam rediit a cena domum,
486	abimus omnes cubitum; condormivimus:
487	lucernam forte oblitus fueram exstinguere;
488	atque ille exclamat derepente maximum.
489	Quis homo? án gnatus meus?
489a	St, tace, ausculta modo.
490	ait vénisse illum in somnis ad se mortuom.
491	Nempe ergo in somnis?
491a	Ita. sed ausculta modo.
492	ait illum hoc pacto sibi dixisse mortuom.
493	In somnis?
493a	Mirum quin vigilanti diceret,
494	qui abhinc sexaginta annos occisus foret.
495	interdum inepte stultus es, Theopropides .
496	Taceo.
496a	Sed ecce quae illi in 
497	“ego transmarinus hospes sum Diapontius.
498	hic habito, haéc mihi dedita est habitatio.
499	nam me Acheruntem recipere Orcus noluit,
500	quia praemature vita careo. per fidem
501	deceptus sum: hospes hic me necavit isque me
502	defodit insepultum clám ibidem in hisce aedibus,
503	scelestus, auri causa. nunc tu hinc emigra.
504	scelestae haé sunt aedes, impia est habitatio”.
505	quae hic monstra fiunt, anno vix possum eloqui.
506	St, st.
507	Quid, obsecro hercle, factum est?
507a	Concrepuit foris.
508	Hicin percussit!
508a	Guttam haud habeo sanguinis,
509	vivom me accersunt Acheruntem mortui.
510	Perii, illisce hodie hanc conturbabunt fabulam.
511	nimis quám formido, ne manifesto hic me opprimat.
512	Quid tute tecum loquere?
512a	Abscede ab ianua.
513	fuge, obsecro hercle.
513a	Quo fugiam? etiam tu fuge.
514	Nihil ego formido, pax mihi est cum mortuis.
515	Heus, Tranio.
515a	Non me appellabis, si sapis.
516	nihil ego commerui, neque istas percussi fores.
517	Quaeso—>
517a	Cave verbum faxis.
517b	Dic quid segreges
518	sermonem.
518a	Apage hinc te.
518b	Quae r es te agitat, Tranio?
519	quicum istaec loquere?
519a	An quaeso tu appellaveras?
520	ita me di amabunt, mortuom illum credidi
521	expostulare quia percussisses fores.
522	sed tu, etiamne astas nec quae dico optemperas?
523	Quid faciam?
523a	Cave respexis, fuge, atque operi caput.
524	Cur non fugis tu?
524a	Pax mihi est cum mortuis.
525	Scio. quíd modo igitur? cur tanto opere extimueras?
526	Nil me curassis, inquam, ego mihi providero:
527	tu, ut occepisti, tantum quantum quis fuge,
528	atque Herculem invoca.
528a	Hercules, ted invoco.—
529	Et ego—tibi hodie ut det, senex, magnum malum.
530	pro di immortales, obsecro vestram fidem,
531	quid ego hodie negoti confeci mali.
532	Scelestiorem ego annum argento faenori
533	numquam ullum vidi quam hic mihi annus optigit.
534	a mani ad noctem usque in foro dego diem,
535	locare argenti nemini nummum queo.
536	Nunc pol ego perii plane in perpetuom modum.
537	danista adest, qui dedit argentum faenore ,
538	qui amica est empta quoque opus in sumptus fuit .
539	manifesta res est, nisi quid occurro prius,
540	ne hóc senex resciscat. ibo huic obviam.
541	sed quidnam hic sese tam cito recipit domum?
542	metuo ne de hac re quippiam indaudiverit.
543	accedam atque adpellabo. ei quam timeo miser.
544	nihil est miserius quam animus hominis conscius,
545	sicut me † habet. verum utut res sese habet,
546	pergam turbare porro: ita haec res postulat.
547	unde is?
547a	Conveni illum unde hasce aedis emeram.
548	Numquid dixisti de illo quod dixi tibi?
549	Dixi hercle vero ómnia.
549a	Ei misero mihi,
550	metuo ne techinae meae perpetuo perierint.
551	Quid tute tecum?
551a	Nihil enim. sed dic mihi,
552	dixtine quaeso?
552a	Dixi, inquam, ordine omnia.
553	Etiam fatetur de hospite?
553a	Immo pernegat.
554	Negat scelestus?
554a	Negitat in quam.
554b	Cogita:
555	non confitetur?
555a	Dicam si confessus sit.
556	quid nunc faciundum censes?
556a	Egon quid censeam?
557	cape, obsecro hercle, cúm eo úna iudicem
558	(sed eum videto ut capias, qui credat mihi):
559	tam facile vinces quam pirum volpes comest.
560	Sed Philolachetis servom éccum Tranium,
561	qui mihi neque faenus neque sortem argenti danunt.
562	Quo té agis?
562a	Nec quoquam abeo. né ego sum miser,
563	scelestus, natus dis inimicis omnibus.
564	iam illo praesente adibit. ne ego homo sum miser,
565	ita et hinc et illinc mi exhibent negotium.
566	sed occupabo adire.
566a	Hic ad me it, salvos sum,
567	spes est de argento.
567a	Hílarus est: frustra est homo.
568	salvere iubeo te, Misargyrides, bene.
569	Salve et tu. quid de argentost?
569a	Abi sis, belua.
570	continuo adveniens pilum iniecisti mihi.
571	Hic homo est inanis.
571a	Hic homo est certe háriolus.
572	Quin tu istas mittis tricas?
572a	Quin quid vis cedo.
573	Vbi Philolaches est?
573a	Numquam potuisti mihi
574	magis opportunus adven ire quam advenis.
575	Quid est?
575a	Concede huc. 
575b	Quin mihi faenus red ditur?
576	Scio té bona esse voce, ne clama nimis.
577	Ego hercle vero clamo.
577a	Ah, gere morem mihi.
578	Quid tibi ego morem vis geram?
578a	Abi quaeso hinc domum.
579	Abeam?
579a	Redito huc circiter meridie.
580	Reddeturne igitur faenus?
580a	Reddeturne. abi.
581	Quid ego huc recursem aut operam sumam aut conteram?
582	quid si hic manebo potius ad meridie?
583	Immo abi domum, verum hercle dico, abi modo.
584	
585	Quin vos mihi faenus date. quid hic nugamini?
586	Eu hércle, ne tu—abi modo, ausculta mihi.
587	Iam hercle ego illum nominabo. 
587a	Euge strenue.
588	beatus vero es nunc, quom clamas.
588a	Meum peto.
589	multos me hoc pacto iam dies frustramini.
590	molestus si sum, reddite argentum: abiero.
591	responsiones omnes hoc verbo eripis.
592	Sortem accipe.
592a	Immo faenus, id primum volo.
593	Quid ais tu, ómnium hominum taeterrime?
594	venisti huc te extentatum? agas quod in manu est.
595	non dat, non debet.
595a	Non debet?
595b	Ne frit quidem
596	ferre hinc potes. an metuis ne quo abeat foras
597	urbe exulatum faenoris causa tui,
598	quoi sortem accipere iam licet?
598a	Quin non peto
599	sortem: illuc primum, faenus, reddundum est mihi.
601	Molestus ne sis. nemo dat, age quid lubet.
602	tu solus, credo, faenore argentum datas.
603	Cedo faenus, redde faenus, faenus reddite.
604	daturin estis faenus actutum mihi?
605	datur faenus mihi?
605a	Faenus illic, faenus hic.
606	nescit quidem nisi faenus fabularier.
607	ultro te. neque ego taetriorem beluam
608	vidisse me umquam quemquam quam te censeo.
609	Non edepol tu nunc me istis verbis territas.
609a	 calidum hoc est: etsi procul abest, urit male. 
610	quod illúc est faenus, opsecro, quod illíc petit?
611	Pater eccum advenit peregre non multo prius
612	illius, is tibi et faénus et sortem dabit,
613	ne inconciliare quid nos porro postules.
614	vide num moratur.
614a	Quin feram, si quid datur.
615	Quid ais tu?
615a	Quid vis?
615b	Quis illic est? quid illíc petit?
616	quid Philolachetem gnatum compellat meum
617	sic et praesenti tibi facit convicium?
618	quid illí debetur?
618a	Obsecro hercle, illud iube
619	obi ci illi argentum ob os impurae beluae.
620	Iubeam—?
620a	Iuben homini argento os verberarier?
621	Perfacile ego ictus perpetior argenteos.
625	Audin? videturne, obsecro hercle, idoneus,
626	danista qui sit, genus quod improbissimum est.
627	Non ego istuc curo qui sit quid sit unde sit:
628	id volo mihi dici, id me scire éxpeto,
622	quod illud argentum est?
622a	Est—huic debet Philolaches
623	paulum.
623a	Quantillum?
623b	Quasi—quadraginta minas;
624	ne sane id multum censeas.
624a	Paulum id quidem est.
629	adeo etiam argenti faenus creditum audio.
630	Quattuor quadraginta illi debentur minae,
631	et sors et faenus.
631a	Tantumst, nihilo plus peto.
632	Velim quidem hercle ut uno nummo plus petas.
633	dic te daturum, ut abeat.
633a	Egon dicam dare?
634	Dic.
634a	Egone?
634b	Tu ipsus. dic modo, ausculta mihi.
635	promitte, age inquam: ego iubeo.
635a	Responde mihi:
636	quid eo est argento factum?
636a	Salvom est.
636b	Solvite
637	vosmet igitur, si salvomst.
637a	Aedis filius
638	tuos emit.
638a	Aedis?
638b	Aedis.
638c	Euge, Philolaches
639	patrissat: iám homo in mercatura vortitur.
640	ain tu, aedis?
640a	Aedis inquam. sed scin quoius modi?
641	Qui scire possum?
641a	Vah.
641b	Quid est?
641c	Ne me roga.
642	Nam quid ita?
642a	Speculo claras, candorem merum.
643	Bene hercle factum. quid, eas quanti destinat?
644	Talentis magnis totidem quot ego et tu sumus.
645	sed arraboni has dedit quadraginta minas;
646	hinc sumpsit quas ei dedimus. satin intellegis?
647	nam postquam haec aedes ita erant, ut dixi tibi,
648	continuo est alias aedis mercatus sibi.
649	Bene hercle factum.
649a	Heus, iam adpetit meridie.
652	Absolve hunc quaeso, vomitu ne hic nos enecet.
653	Adulescens, mecum rém habe.
653a	Nempe aps te petam?
654	Petito cras.
654a	Abeo: sat habeo, si cras fero.—
655	Malum quod isti di deaeque omnes duint,
656	ita mea consilia perturbat paenissime.
657	nullum edepol hodie genus est hominum taetrius
658	nec minus bono cum iure, quam danisticum.
659	Qua in regione istas aedis emit filius?
660	Ecce autem perii.
660a	Dicisne hoc quod te rogo?
661	Dicam. sed nomen domini quaero quid siet.
662	Age comminiscere ergo.
662a	Quid ego nunc agam,
663	nisi ut in vicinum hunc proximum ,
664	eas émisse aedis huius dicam filium?
665	calidum hercle esse audivi optimum mendacium.
666	quidquid dei dicunt, id decretumst dicere.
667	Quid igitur? iam commentu s e s commentu's ?
667a	Di istum perduint—
668	(immo istunc potius) de vicino hoc proximo
669	tuos emit aedis filius.
669a	Bonan fide?
671	Siquidém tu argentum reddituru s e s reddituru's , tum bona,
672	si redditurus non es, non emit bona.
673	non in loco emit perbono?
673a	Immo in optumo.
674	cupio hercle inspicere hasce aedis. pultadum fores
675	atque evoca aliquem íntus ad te, Tranio.
676	Ecce autem perii. nunc quid dicam nescio.
677	iterum iam ad unum saxum me fluctus ferunt.
678	quid nunc? non hercle quid nunc faciam reperio:
679	manufesto teneor.
679a	Evocadum aliquem ocius,
680	roga círcumducat.
680a	Heus tu, at hic sunt mulieres:
681	videndumst primum, utrum eae velintne an non velint.
682	Bonum aequomque oras. i, percontare et roga.
683	ego hic tantisper, dum exis, te opperiar foris.
684	Di te deaeque ómnes funditus perdant, senex,
685	itá mea consilia undique oppugnas male.
686	euge, optume eccum aédium dominus foras
687	Simo progreditur intus. huc concessero,
688	dum mihi senatum consili in cor convoco.
689	igitur tum accedam hunc, quando quid agam invenero.
690	Mélius anno hóc mihi nón fuit domi,
691	néc quod una ésca me iúverit magis.
692	prándium uxór mihi pérbonum dedit,
693	núnc dormitúm iubet me íre: minime.
694	nón mihi fórte visum ílico fuit,
695	mélius quom prándium quám solet dedit:
696	vóluit in cúbiculum abdúcere me anus.
697	nón bonust sómnus de prándio. apage.
698	clánculum ex aédibus me édidi foras.
699	tóta turgét mihi uxór, scio, domi.
700	Rés parata ést mala in vésperum huic seni.
701	nam ét cenandum ét cubandúmst ei male.
702	Quóm magis cógito cúm meo animo:
703	sí quis dotátam uxorem átque anum habet,
704	néminem sóllicitat sópor: ibi omnibus
705	íre dormítum odio est véluti nunc mihi
706	éxsequi cérta res ést, ut abeam
707	pótius hinc ád forum quám domi cubem.
708	átque pol néscio, ut móribus sient
709	vóstrae: haec sát scio quám me habeat male.
709a	
710	péius posthác fore quám fuit mihi.
711	Ábitus tuos tíbi, senex, fécerit male:
712	níhil erit, quód deorum úllum accusites;
713	te ípse iure óptimo mérito incusés licet.
714	témpus nunc ést senem hunc ádloqui mihi.
715	hóc habet. répperi quí senem dúcerem,
716	quó dolo a mé dolorém procul péllerem.
717	áccedam. dí te ament plúrimum, Simo.
718	Sálvos sis, Tránio.
718a	Út vales?
718b	Nón male.
719	quíd agis?
719a	Hominem óptumum téneo.
719b	Amicé facis,
720	quóm me laudás.
720a	Decet.
720b	Cérte. quin m utuomst :
721	hércle ted haú bonum téneo servóm manu .
721α	
721α1	Heía, mastígia, ad mé redi.
721α2	Iam ísti ero.
722	quíd nunc? quam móx?
722a	Quid est?
722b	Quód solet fíeri hic
723	íntus.
723a	Quid id est?
723b	Scis iam quíd loquar. síc decet.
724	 morem geras.
725	víta quam sít brevis, simul cógita.
726	 quid ehem,
727	víx tandem percépi super his rébus nostris té loqui.
728	músice hercle ágitis aetátem, ita ut vós decet,
729	vino et victu probo, piscatu electili
731	vitam colitis. †
731a	Immo vita antehac erat:
732	nunc nobis omnia haec exciderunt simul .
733	Quidum?
733a	Ita óppido occidimus omnes, Simo.
734	Non taces? prospere vobis cuncta usque adhuc
735	processerunt.
735a	Ita ut dicis facta hau nego.
736	nos profecto probe ut voluimus viximus.
737	séd, Simo, ita nunc ventus navem nostram deseruit.
737a	Quid est?
738	quó modo?
738a	Péssimo.
738b	Quaéne subdúcta erat
739	túto in terra?
739a	Eí.
739b	Quid est?
739c	Mé miserum, occidi.
740	Quí?
740a	Quia venit navis, nostrae navi quae frangat † ratem.
741	Vellem út tu velles, Tranio. sed quid est negoti?
741a	Eloquar.
742	erus péregre venit.
742a	Tunc tibi portenditur,
743	inde férriterium, postea crux.
743a	Per tua te g enua obsecro,
744	ne indícium ero facias meo.
744a	É me, ne quid metuas, nil sciet.
746	Patrone, salve.
746a	Nil moror mi istius modi clientis.
747	Nunc hoc quod ad te noster me misit senex—
748	Hoc mihi responde primum, quod ego te rogo:
749	iam de istis rebus voster quid sensit senex?
750	Nil quicquam.
750a	Numquid increpavit filium?
751	Tam liquidust quam liquida esse tempestas solet 
752	nunc te hoc orare iussit opere maximo,
753	ut sibi liceret inspicere hasce aedis tuas.
754	Non sunt venales.
754a	Scio equidem istuc. sed senex
755	gynaeceum aedificare volt hic in suis
756	et balineas et ambulacrum et porticum.
757	Quid ergo somniavit?
757a	Ego dicam tibi.
758	dare volt uxorem filio quantum potest,
759	ad eam rem facere volt novom gynaeceum.
760	nam sibi laudavisse hasce ait architectonem
761	nescio quem exaedificatas insanum bene;
762	nunc hinc exemplum capere volt, nisi tu nevis.
763	nam ille eo maiore hinc opere ex te exemplum petit,
764	quia isti úmbram aestate tíbi esse audivit perbonam
765	sub sicco lumine usque perpetuom diem.
766	Immo edepol vero, quom usquequaque umbra est, tamen
767	sol semper hic est usque a mani ad vesperum:
768	quasi flagitator astat usque ad ostium,
769	nec mi umbra hic usquamst, nisi si in puteo quaepiamst.
770	Quid, Sarsinatis ecqua est, si Vmbram non habes?
771	Molestus ne sis. haec sunt sicut praedico.
772	At tamen inspicere volt.
772a	Inspiciat, si lubet;
773	si quid erit quod illi placeat, de exemplo meo
774	ipse aedificato.
774a	Eon, voco huc hominem?
774b	I, voca.
775	Alexándrum magnum atque Agathoclem aiunt maximas
776	duo rés gessisse: quid mihi fiet tertio,
777	qui solus facio facinora immortalia?
778	vehit hic clitellas, vehit hic autem alter senex.
779	novicium mihi quaestum institui non malum:
780	nam muliones mulos clitellarios
781	habent, at égo habeo homines clitellarios.
782	magni sunt oneris: quidquid imponas vehunt.
783	nunc húnc hau scio án conloquár. congrediar.
784	heus Théopropides.
784a	Hém quis hic nóminat me?
785	Eró servos múltis modís fidus.
785a	Únde is?
786	Quod me miseras, adfero omne impetratum.
787	Quid illíc, opsecro, tam diu destitisti?
788	Seni non erat otium, id sum opperitus.
789	Antiquom optines hoc tuom, tardus ut sis.
790	Heus tu, si voles verbum hóc cogitare,
791	simul flare sorbereque haud factu facilest.
792	ego híc esse et íllic simitu hau pótui.
793	Quid nunc?
793a	Vise, specta tuo usque arbitratu.
794	Age i , duce me.
794a	Num moror?
794b	Supsequor te.
795	Senex ipsus te ante ostium eccum opperitur.
796	sed ut maestus est se hasce aedis vendidisse.
797	Quid tandem?
797a	Orat ut suadeam Philolacheti,
798	ut istas remittat sibi.
798a	Haud opinor.
799	sibi quisque ruri metit. si male emptae
800	forent, nobis istas redhibere haud liceret.
801	lucri quidquid est, id domum trahere oportet.
802	misericordias hominem oportet.
803	Morare hercle facis. subsequere.
803a	Fiat.
804	dó tibi ego operám.
804a	Senex illíc est. em, tibi ádduxi hominem.
805	Sálvom te advenisse peregre gaudeo, Theopropides.
806	Dei te ament.
806a	Inspicere te aedis has velle aiebat mihi.
807	Nisi tibi est incommodum.
807a	Immo commodum. i intro atque inspice.
808	At enim mulieres—
808a	Cave tu ullam flocci faxis mulierem.
809	qua libet perambula aedis oppido tamquam tuas.
810	Tamquam?
810a	Ah, cave tu ílli obiectes nunc in aegritudine,
811	te has emisse. non tu vides hunc, voltu uti tristi est senex?
812	Video.
812a	Ergo inridere ne videare et gestire admodum;
813	noli facere mentionem te has emisse.
813a	Intellego,
814	et bene monitum duco, atque esse existumo humani ingeni.
815	quid nunc?
815a	Quin tu is intro, atque otiose perspecta ut lubet.
816	Bene benigneque arbitror te facere.
816a	Factum edepol volo.
816α	vin qui perductet?
816α1	Apage istum perductorem, non placet.
816b	quidquid est, errabo potius quam perductet quispiam.
817	Viden vestibulum ante aedis hoc et ambulacrum cuius modi?
818	Luculentum edepol profecto.
818a	Age specta postes cuius modi,
819	quanta firmitate facti et quanta crassitudine.
820	Non videor vidisse postis pulchriores.
820a	Pol mihi
821	eo pretio empti fuerant olim.
821a	Audin fuerant dicere?
822	vix videtur continere lacrimas.
822a	Quanti hosce emeras?
823	Tris minas pro istis duobus praeter vecturam dedi.
824	Hercle qui multo improbiores sunt quam a primo credidi.
825	Quapropter?
825a	Quia edepol ambo ab infimo tarmes secat.
826	Intempestivos excisos credo, id eis vitium nocet.
827	atque etiam nunc satis boni sunt, si sunt inducti pice;
828	non enim haec pultiphagus opifex opera fecit barbarus.
829	viden coagménta in foribus?
829a	Video.
829b	Specta, quam arte dormiunt.
830	Dormiunt?
830a	Illud quidem, ut conivent, volui dicere.
831	satin habes?
831a	Vt quidquid magis contemplo, tanto magis placet.
832	Viden pictum, ubi ludificat cornix una volturios duos?
833	Non edepol video.
833a	At ego video. nam inter volturios duos
834	cornix astat, ea volturios duo vicissim vellicat.
835	quaeso huc ad me specta, cornicem ut conspicere possies.
836	iam vides?
836a	Profecto nullam equidem illic cornicem intuor.
837	At tu isto ad vos optuere, quoniam cornicem nequis
838	conspicari, si volturios forte possis contui.
839	Omnino, ut te absolvam, nullam pictam conspicio hic avem.
840	Age, iam mitto, ignosco: aetate non quis optuerier.
841	Haec, quae possum, ea mihi profecto cuncta vehementer placent.
842	Latius démum est operae pretium ivisse.
842a	Recte edepol mones.
843	Eho istum, puere, circumduce hasce aedis et conclavia.
844	nam egomet ductarem, nisi mi esset apud forum negotium.
845	Apage istum a me perductorem, nil moror ductarier.
846	quidquid est, errabo potius quam perductet quispiam.
847	Aedis dico.
847a	Ergo intro eo igitur sine perductore.
847b	Ilicet.
848	Ibo intro igitur.
848a	Mane sis videam, ne canis—
848b	Agedum vide.
849	Est! abi, canis. est! abin diérecta? abin hinc in malam crucem?
851	at etiam restas? est! ábi istinc.
851a	Nil pericli est, age modo .
852	tam placidast, quam feta. quam vis ire intro audacter licet.
853	eo ego hinc ad forum.—
853a	Fecisti commode, bene ambula.
854	Tranio, age, canem istam a foribus aliquis abducat face,
855	etsi non metuenda est.
855a	Quin tu illam aspice ut placide accubat;
856	nisi molestum vis videri te atque ignavom.
856a	Iam ut lubet.
857	sequere hac me igitur.—
857a	Equidem haud usquam a pedibus apscedam tuis.—
858	Serví qui, quom culpá carent, tamén malum metuont,
859	ei sólent esse eris utíbiles.
860	nam illí qui nil metuónt postquam sunt málum meriti,
861	stultá sibi expetunt consília:
862	exércent sese ad cúrsuram, fugiunt sed eí si reprehensí sunt,
863	fáciunt de maló peculiúm quod nequeunt dé bono .
864	augent ex pauxillo de parant.
866	mihi in pectore consili malam rem prius
867	quam ut meum 
868	ut adhúc fuit, mihi corium ésse oportet,
869	sincérum atque ut votem vérberari.
870	si huíc imperábo, probé tectum habébo,
871	malúm quom impluít ceteris, ne impluát mi.
872	nam ut sérvi volúnt esse erum, ita solet 
873	boní sunt: bonúst ; improbí sunt, malús fit.
874	nam núnc domi nostrae tot péssimi vivont,
875	pecúli suí prodigí, plagigéruli.
876	ubi adversum ut eant vocantur ero: “non eo, molestus ne sis.
877	scio quo properas: gestis aliquo; iam hercle ire vis, mula, foras pastum.”
878	béne merens hóc preti inde ábstuli. abií foras.
879	sólus nunc eo advórsum ero ex plúrimis servis.
881	hóc die crástini quóm erus rescíverit,
882	máne castigábit eos búbulis exuviis.
883	póstremo minoris pendo tergum illorum, quam meum:
884	illi erunt bucaedae multo potius, quam ego sim restio.
885	Máne tu atque adsiste ílico,
886	Phánisce. etiam respicis?
886a	Míhi molestus ne sies.
887	Víde ut fastidit simia.
887α	manésne ilico, ímpure párasite?
887α1	
888	quí parasitus sum?
888a	Égo enim dicam: cíbo perduci pótis es quovis.
889	Mihi súm, libet esse. quid íd curas?
890	Ferócem facís, quia te érus amat.
890a	Vah,
891	oculí dolent.
891a	Cur?
891b	Quia fúmus molestust.
892	Tace sís, faber, qui cúdere soles plúmbeos nummos.
893	Nón potes tu cógere me, ut tíbi male dicam.
894	novít erus me.
894a	Suám quidem pól culcitulam opórtet.
896	Si sóbrius sis, male nón dicas.
896a	Tibi obtémperem, cum tu míhi nequeas?
897	Át tu mecum, péssime, ito advérsus; quaeso hercle abstine
898	iám sermonem de istis rebus.
898a	Faciam, et pultabo fores.
899	heus, écquis hic est, máximam qui hís iniuriam
900	foribús defendat? écquis has aperít foris?
901	nemo hínc quidem foras éxit.
902	ut esse áddecet nequam hominés, ita sunt. sed eó magis cauto est ópus, ne huc
903	exeát qui male me múlcet.
904	Quíd tibi visum est mercimoni?
904a	 totus gaudeo.
905	Num nimio emptae tibi videntur?
905a	Numquam edepol ego me scio
906	vidisse usquam abiectas aedes, nisi modo hasce.
906a	Ecquid placent?
907	Ecquid placeant me rogas? immo hercle vero perplacent.
908	Cuius modi gynaeceum? quid porticum?
908a	Insanum bonam.
909	non equidem ullam in publico esse maiorem hac existimo.
910	Quin ego ipse et Philolaches in publico omnis porticus
911	sumus commensi.
911a	Quid igitur?
911b	Longe omnium longissima est.
912	Di immortales, mercimoni lepidi. si hercle nunc ferat
913	sex talenta magna argenti pro istis praesentaria,
914	numquam accipiam.
914a	Si hercle accipere cupies, ego numquam sinam.
915	Bene res nostra conlocata est istoc mercimonio.
916	Me suasore atque impulsore id factum audacter dicito,
917	qui subegi, faenore argentum ab danista ut sumeret,
918	quod isti dedimus arraboni.
918a	Servavisti omnem ratem.
919	nempe octoginta debentur huic minae?
919a	Hau nummo amplius.
920	Hodie accipiat.
920a	Ita enim vero, ne qua causa subsiet.
921	vel mihi denumerato, ego illi porro denumeravero.
922	At enim ne quid captioni mihi sit, si dederim tibi.
923	Egone te ioculo modo ausim dicto aut facto fallere?
924	Egone aps te ausim non cavere, ne quid committam tibi?
925	Quid? tibi umquam quicquam, postquam tuos sum, verborum dedi?
926	Ego enim cavi recte: eam mihi des gratiam atque animo meo.
927	sat sapio, si aps te modo uno caveo.
927a	Tecum sentio.
928	Nunc abi rús, dic me advenisse filio.
928a	Faciam, ut iubes.
929	Curriculo iube in urbem veniat iam simul tecum.
929a	Licet.
931	nunc ego me illac per posticum ad congerrones conferam.
932	dicam ut hic res sint quietae atque hunc ut hinc amoverim.—
933	Hic quidem neque convivarum sonitus, item ut antehac fuit,
934	neque tibicinam cantantem neque alium quemquam audio.
935	Quae illaec res est? quid illisce homines quaerunt apud aedis meas?
936	quid volunt? quid intro spectant?
936a	Pergam pultare ostium.
937	heus, reclude, heus, Tranio, etiamne aperis?
937a	Quae haec est fabula?
938	Etiamne aperis? Callidamati nostro adversum venimus.
939	Heus vos, pueri, quid istic agitis? quid istas aedis frangitis?
940	Heus senex, quid tu percontare ad te quod nihil attinet?
941	Nihil ad me attinet?
941a	Nisi forte factu s e s factu's praefectus novos,
942	qui res alienas procures, quaeras videas audias.
943	Non sunt istae aedis, ubi statis.
943a	Quid ais? an iam vendidit
944	aedis Philolaches? aut quidem iste nos defrustratur senex.
945	Vera dico. sed quid vobis est negoti hic?
945a	Eloquar.
946	erus hic noster potat.
946a	Erus hic voster potat?
946b	Ita loquor.
947	Puere, nimium delicatu s e s delicatu's .
947a	Ei advorsum venimus.
948	Cui homini?
948a	Ero nostro. quaeso, quotiens dicendumst tibi?
949	Puere, nemo hic habitat. nam te esse arbitror puerum probum.
950	Non hic Philolaches adulescens habitat hisce in aedibus?
951	Habitavit, verum emigravit iam diu ex hisce aedibus.
952	Senex hic elleborosust certe.
952a	Erras pervorse, pater.
953	nam nisi hinc hodie emigravit aut heri, certo scio
954	hic habitare.
954a	Quin sex menses iam hic nemo habitat.
954b	Somnias.
955	Egone?
955a	Tu.
955b	Tu ne molestu s e s molestu's . sine me cum puero loqui.
956	nemo habitat.
956a	Habitat profecto, nám heri et nudius tertius,
957	quartus, quintus, sextus, usque postquam hinc peregre eius pater
958	abiit, numquam hic triduom unum desitum est potarier.
959	Quid ais?
959a	Triduom unum est haud intermissum hic esse et bibi,
960	scorta duci, pergraecari, fidicinas tibicinas
961	†ducere.
961a	Quis istaec faciebat?
961b	Philolaches.
961c	Qui Philolaches?
962	Quoius patrem Theopropidem esse opinor.
962a	Ei mihi , occidi,
963	si haec hic vera memorat. pergam porro percontarier.
964	ain tu istic potare solitum Philolachem istum, quisquis est,
965	cúm ero vostro?
965a	Hic, inquam.
965b	Puere, praeter speciem stultus es.
966	vide sis, ne forte ad merendam quopiam devorteris
967	atque ibi ampliuscule quam sátis fuerit biberis.
967a	Quid est?
968	Ita dico, ne ad alias aedis perperam deveneris.
969	Scio qua me ire oportet et quo venerim novi locum.
970	Philolaches hic habitat, cuius est pater Theopropides.
971	qui, postquam pater ad mercatum hinc abiit, hic tibicinam
972	liberavit.
972a	Philolachesne ergo?
972b	Ita, Philematium quidem.
973	Quanti?
973a	Triginta.
973b	Talentis?
973c	μὰ τὸν ʼαπόλλω , sed minis.
973α	Liberavit?
973α1	Liberavit valide, triginta minis.
974	Ain minis triginta amicam destinatam Philolachi?
975	Aio.
975a	Atque eam manu emisisse?
975b	Aio.
975c	Et, postquam eius hinc pater
976	sit profectus peregre, perpotasse assiduo, ác simul
977	tuo cum domino?
977a	Aió.
977b	Quid? is aedis emit has hinc proxumas?
978	Non aio.
978a	Quadraginta etiam dedit huic quae essent pignori?
979	Neque istud aio.
979a	Ei, perdis.
979b	Immo suom patrem illic perdidit.
980	Vera cantas.
980a	Vana vellem. patris amicu s e s amicu's videlicet.
981	Eu edepol patrem eius miserum praedicas.
981a	Nihil hoc quidem est,
982	triginta minae, prae quam alios dapsilis sumptus facit.
983	Perdidit patrem.
983a	Vnus istic servos est sacerrimus,
984	Tranio: is vel Herculi conterere quaestum possiet.
985	edepol ne me eiús patris mísere miseret, qui cum istaec sciet
986	facta ita, amburet ei misero corculum carbunculus.
987	Si quidem istaec vera sunt.
987a	Quid meream, quam ob rem mentiar?
988	Heus vos, ecquis hasce aperit?
988a	Quid istas pultas, ubi nemo intus est?
989	alio credo comissatum abiisse. abeamus nunciam
990	atque porro quaeritemus illos . sequere hac me. 
990a	Sequor .
991	Puere, iamne abis?
991a	Libertas paenulast tergo tuo:
992	mihi, nisi ut erum metuam et curem, nihil est qui tergum tegam.—
993	Perii hercle, quid opust verbis? ut verba audio,
994	non equidem in Aegyptum hinc modo vectus fui,
995	sed etiam in terras solas orasque ultumas
996	sum circumvectus, ita ubi nunc sim nescio.
997	verum iam scibo, nam eccum unde aedis filius
998	meus emit. quid agis tu?
998a	A foro incedo domum.
999	Numquid processit ad forum hodie novi?
1000	Etiam.
1000a	Quid tandem?
1000b	Vidi efferri mortuom.
1000c	Hem.
1001	Novom unum: vidi mortuom efferri foras.
1002	modo eum vixisse aiebant.
1002a	Vae capiti tuo.
1003	Quid tu otiosus res novas requiritas?
1004	Quia hodie adveni peregre.
1004a	Promisi foras,
1005	ad cenam ne me te vocare censeas.
1006	Haud postulo edepol.
1006a	Verum cras, nisi quis prius
1007	vocaverit me, vel apud te cenavero.
1008	Ne istuc quidem edepol postulo. nisi quid magis
1009	es occupatus, operam mihi da.
1009a	Maxime.
1010	Minas quadraginta accepisti, quod sciam,
1011	a Philolachete?
1011a	Numquam nummum, quod sciam.
1012	Quid, a Tránione servo?
1012a	Multo hercle id minus.
1013	Quas arraboni tibi dedit?
1013a	Quid somnias?
1014	Egone? at quidem tu, qui istoc te speras modo
1015	potesse dissimulando infectum hoc reddere.
1016	Quid autem?
1016a	Quod me apsente hic tecum filius
1017	negoti gessit.
1017a	Mecum ut ille hic gesserit,
1018	dum tu hinc abes, negoti? quidnam aut quo die?
1021	Minas tibi octoginta argenti debeo.
1022	Non mihi quidem hercle. verum, si debes, cedo.
1023	fides servanda est, ne ire infitias postules.
1024	Profecto non negabo debere, et dabo;
1025	tu cave quadraginta accepisse hinc te neges.
1026	Quaeso edepol huc me aspecta, et responde mihi.
1026a	quadraginta istas cur mih i argenti minas
1026b	fil ius, ut ais, debebat? 
1026b1	Ego dicam tibi.
1026c	ta lentis duobus, Tranio ut dixit mihi,
1026d	de te aedis emit.
1026d1	De me ille aedis emerit?
1026e	
1027	Te velle uxorem aiebat tuo nato dare,
1028	ideo aedificare hic velle aiebat in tuis.
1029	Hic aedificare volui?
1029a	Sic dixit mihi.
1030	Ei mihi, disperii. vocis non habeo satis.
1031	vicine, perii, interii.
1031a	Numquid Tranio
1032	turbavit?
1032a	Immo éxturbavit omnia.
1033	deludificatust mé hodie indignis modis.
1034	Quid tú ais?
1034a	Haec res sic est ut narro tibi:
1035	deludificatust me hodie in perpetuom modum.
1036	nunc te obsecro, ut me bene iuves operamque des.
1037	Quid vis?
1037a	I mecum hinc , obsecro, ad te una simul.
1038	Fiat.
1038a	Servorumque operam et lora mihi cedo.
1039	Sume.
1039a	Eademque opera haéc tibi narravero,
1040	quis med exemplis hodie ludificatus est.
1041	Quí homo timidus erit in rebus dubiis, nauci non erit;
1042	atque equidem quid id esse dicam verbum nauci, nescio.
1043	nám erus me postquam rus misit, filium ut suom arcesserem,
1044	abii illac per angiportum ad hortum nostrum clanculum,
1046	ostium quod in angiportu est horti, patefeci fores,
1047	eaque eduxi omném legionem, ét maris et feminas.
1048	postquam ex opsidione in tutum eduxi maniplares meos,
1049	capio consilium, ut senatum congerronum convocem.
1050	quoniam convocavi, atque illi me ex senatu segregant.
1051	ubi ego me video venire in meo foro, quantum potest
1052	facio idem quod plurimi alii, quibus res timida aut turbidast:
1053	pergunt turbare usque, ut ne quid possit conquiescere.
1054	nam scio equidem nullo pacto iam esse posse haec clam senem.
1056	non amicus alius quisquamst 
1057	aut 
1058	pro 
1059	ille qui ero simul. 
1061	praeoccupabo atque anteveniam et foedus feriam. me moror.
1062	sed quid hoc ést, quod foris concrepuit proxima vicinia?
1063	erus meús hic quidem est. gustare ego eius sermonem volo.
1064	Ilico intra limen isti astate, ut, cum extemplo vocem,
1065	continuo exiliatis. manicas celeriter conectite.
1066	ego illum ante aedis praestolabor ludificatorem meum,
1067	cuius ego hodie ludificabor corium, si vivo, probe.
1068	Res palam est. nunc te videre meliust quid agas, Tranio.
1069	Docte atque astu mihi captandumst cum illo, ubi huc advenerit.
1070	non ego illi éxtemplo hamum ostendam, sensim mittam lineam.
1071	dissimulabo me horum quicquam scire.
1071a	O mortalem malum,
1072	alter hoc Athenis nemo doctior dici potest.
1073	verba illi non magis dare hodie quisquam quam lapidi potest.
1074	adgrediar hominem, appellabo.
1074a	Nunc ego ille húc veniat velim.
1075	Siquidem pol me quaeris, adsum praesens praesenti tibi.
1076	Euge, Tranio, quid agitur?
1076a	Veniunt rure rustici.
1077	Philolaches iam hic aderit.
1077a	Edepol mi opportune advenerit.
1078	nostrum ego hunc vicinum opinor esse hominem audacem et malum.
1079	Quidum?
1079a	Quia negat novisse vos.
1079b	Negat?
1079c	Nec vos sibi
1080	nummum umquam argenti dedisse.
1080a	Abi, lúdis me, credo haud negat.
1081	Quid iam?
1081a	Scio, iocaris nunc tu. nam ille quidem edepol haud negat.
1082	Immo edepol negat profecto, neque se hasce aedis Philolachi
1083	vendidisse.
1083a	Eho, an negavit sibi datum argentum, obsecro?
1084	Quin ius iurandum pollicitust dare se, si vellem, mihi,
1085	neque se hasce aedis vendidisse neque sibi argentum datum est .
1086	
1087	Dixi ego istuc idem illi.
1087a	Quid ait?
1087b	Servos pollicitust dare
1088	suos mihi omnes quaestioni.
1088a	Nugas. numquam edepol dabit.
1089	Dat profecto.
1089a	Quin i cum illo in ius. sine inveniam.
1089b	Mane.
1090	experiar, ut opinor. certum est.
1090a	Immo mihi hominem cedo.
1091	vel hominem iube aedis † mancipio poscere.
1091a	Immo hoc primum volo,
1092	quaestioni accipere servos.
1092a	Faciundum edepol censeo.
1093	Quid si igitur ego accersam homines?
1093a	Factum iam esse oportuit.
1094	ego interim hanc aram occupabo.
1094a	Quid ita?
1094b	Nullam rem sapis.
1095	né enim illi huc confugere possint, quaestioni quos dabit.
1096	hic ego tibi praesidebo, ne interbitat quaestio.
1097	Surge.
1097a	Minime.
1097b	Ne occupassis, obsecro, aram.
1097c	Cur?
1097d	Scies.
1098	quia enim id maxime volo, ut illi ístoc confugiant. sine:
1099	tanto apud iúdicem hunc argenti condemnabo facilius.
1100	Quod agas id agas. quid tu porro serere vis negotium?
1101	nescis quam metuculosa res sit ire ad iudicem?
1102	Surgedum huc igitur. consulere quiddam est quod tecum volo.
1103	Sic tamen hinc consilium dedero. nimio plus sapio sedens.
1104	tum consilia firmiora sunt de divinis locis.
1105	Surge, ne nugare. aspicedum contra me.
1105a	Aspexi.
1105b	Vides?
1106	Video. huc si quis intercedat tertius, pereat fame.
1107	Quidum?
1107a	Quia nil illi quaesti sit. mali hercle ambo sumus.
1108	Perii.
1108a	Quid tibi est?
1108b	Dedisti verba.
1108c	Qui tandem?
1108d	Probe
1109	med emunxti.
1109a	Vide sis, satine recte: num mucci fluont?
1110	Immo etiam cerebrum quoque omne é capite emunxti meo.
1111	nam omnia male facta vestra repperi radicitus,
1112	non radicitus quidem hercle, verum etiam exradicitus.
1113	Numquam edepol hodie hinc, si vivo, invitus desistam tibi.
1114	Iam iubebo ignem et sarmenta, carnifex, circumdari.
1115	Ne faxis, nam elixus esse quam assus soleo suavior.
1116	Exempla edepol faciam ego in te.
1116a	Quia placeo, exemplum expetis?
1117	Loquere: quoius modi reliqui, quom hinc abibam, filium?
1118	Cum pedibus, manibus, cum digitis, auribus, oculis, labris.
1119	Aliud te rogo.
1119a	Aliud ergo nunc tibi respondeo.
1120	sed eccum tui gnati sodalem video húc incedere
1121	Callidamatem: illo praesente mecum agito, si quid voles.
1122	Vbi somno sepelivi omnem atque édormivi crapulam,
1123	Philolaches venisse dixit mihi suom peregre huc patrem
1124	quoque modo hominem ad venientem servos ludificatus sit,
1125	ait se metuere in conspe ctum sui patris pr ocedere.
1126	nunc ego de sodalitate solus sum orator datus,
1127	qui a patre eius conciliarem pacem. átque eccum optime.
1128	iubeo te salvere et salvos cum advenis, Theopropides,
1129	peregre, gaudeo. hic apud nos hodie cenes, sic face.
1130	Callidamates, dei te ament. de cena facio gratiam.
1131	Quin venis?
1131a	Promitte: ego ibo pro te, si tibi non libet.
1132	Verbero, etiam inrides?
1132a	Quian me pro te ire ad cenam autumo?
1133	Non enim ibis. ego ferare faxo, ut meruisti, in crucem.
1134	Age mitte ista ac te ad me ad cenam dic venturum.
1134a	Quid taces?
1135	Sed tu, istuc quid confugisti in aram?
1135a	Inscitissimus
1136	adveniens perterruit me. loquere nunc quid fecerim:
1137	nunc utrisque disceptator eccum adest, age disputa.
1138	Filium corrupisse aio te meum.
1138a	Ausculta modo.
1139	fateor potavisse, amicam liberasse absente te,
1140	faenore argentum sumpsisse; id esse absumptum praedico.
1141	numquid aliud fecit nisi quod faciunt summis gnati generibus?
1142	Hercle mihi tecum cavendum est, nimis qui es orator catus.
1143	Sine me dum istuc iudicare. surge, ego isti adsedero.
1144	Maxime, accipito hanc tute ad te litem.
1144a	Enim istic captio est.
1145	fac ego ne metuam ut tu meam timeas vicem.
1146	Iam minoris omnia alia fa cio, prae quam quibus modis
1147	me ludificatust.
1147a	Bene hercle factum, et factum gaudeo:
1148	sapere istac aetate oportet, qui sunt capite candido.
1149	Quid ego nunc faciam?
1149a	Si amicus Diphilo aut Philemoni es,
1150	dicito eis, quo pacto tuos te servos ludificaverit:
1151	optumas frustrationes dederis in comoediis.
1152	Tace parumper, sine vicissim me loqui, ausculta.
1152a	Licet.
1153	Omnium primum sodalem me esse scis gnato tuo.
1154	is adiit me, nam eum prodire pudet in conspectum tuom
1156	propterea quia fecit quae te scire scit. nunc te obsecro,
1157	stultitiae adulescentiaeque éius ignoscas: tuost;
1158	scis solere illanc aetatem tali ludo ludere.
1159	quidquid fecit, una nobiscum fécit: nos deliquimus.
1160	faenus, sortem sumptumque omnem, quí amica empta est, omnia
1161	nos dabimus, nos conferemus, nostro sumptu, non tuo.
1162	Non potuit venire orator magis ad me impetrabilis
1163	quam tu; neque iam illi sum iratus neque quicquam suscenseo.
1164	immo me praesente amato bibito, facito quod lubet:
1165	si hoc pudet, fecisse sumptum, supplicí habeo satis.
1166	Dispudet.
1166a	Post istam veniam quid me fiet nunciam?
1167	Verberibus caedere multum pendens.
1167a	Tamen etsi pudet?
1168	Interimam hercle ego te , si vivo.
1168a	Fac istam cunctam gratiam:
1169	Tranioni amitte quaeso hanc noxiam causa mea.
1170	Aliud quidvis impetrari perferam a me facilius,
1171	quam ut non égo istum pro suis factis pessumis pessum premam.
1172	Mitte quaeso.
1172a	Istumne ut mittam ? viden ut astat furcifer?
1173	Tranio, quiesce, si sapis.
1173a	Tu quiesce hanc rem modo
1174	petere: ego illum, ut sit quietus, verberibus subegero.
1175	Nihil opust profecto.
1175a	Áge iam, sine te hoc exorarier.
1176	Nolo ores.
1176a	Quaeso hercle.
1176b	Nolo, inquam, ores.
1176c	Nequiquam nevis.
1177	hanc modo noxiam unam, quaeso, missam fac causa mea.
1178	Quid gravaris? quasi non cras iam commeream aliam noxiam:
1179	ibi utrúmque, et hoc et illud, poteris ulcisci probe.
1180	Sine te exorem.
1180a	Age abi, abi impune. em huic habeto gratiam.
1181	spectatores, fabula haec est acta, vos plausum date.
