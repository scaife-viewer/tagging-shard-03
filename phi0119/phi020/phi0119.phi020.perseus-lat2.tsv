1	Perparvam partem postulat Plautus loci
2	de vestris magnis atque amoenis moenibus,
3	Athenas quo sine architectis conferat.
4	quid nunc? daturin estis an non? adnuont.
5	scio rém quidem urbis me ablaturum sine mora;
6	quid si de vostro quippiam orem? abnuont.
7	eu hercle in vobis resident mores pristini,
8	ad denegandum ut celeri lingua utamini.
9	sed hoc agamus quá huc ventumst gratia.
10	Athenis mutabo ita ut hoc est proscaenium
11	tantisper dum transigimus hanc comoediam.
12	hic habitat mulier, nomen cui est Phronesium;
13	haec huius saecli mores in se possidet:
14	numquam ab amatore suo postulat id quod datumst,
15	sed relicuom dat operam ne sit relicuom,
16	poscendo atque auferendo, ut mos est mulierum;
17	nam omnes id faciunt, cum se amari intellegunt.
17a	
18	ea se peperisse puerum simulat militi,
19	quo citius rem ab eo averrat cum pulvisculo.
20	quid multa? †stuic superet muliere
21	†hiscum anima ad eum habenti erce teritur.
21a	
22	Non omnis aetas ad perdiscendum sat est
23	amanti, dum id perdiscat, quot pereat modis;
24	neque eam rationem eapse umquam educet Venus,
25	quam penes amantum summa summarum redit,
26	quot amans exemplis ludificetur, quot modis
27	pereat quotque exoretur exorabulis:
28	quot illíc blanditiae, quót illic iracundiae
29	sunt, quot supplicia danda, di vostram fidem, hui,
30	quid perierandum est etiam, praeter munera:
31	primumdum merces annua, is primus bolust,
32	ob eam tres noctes dantur; interea loci
33	†aut ara aut vinum aut oleum aut triticum,
34	temptat benignusne an bonae frugi sies:
35	quasi in piscinam rete qui iaculum parat,
36	quando abiit rete pessum, adducit lineam;
37	si inierit rete piscis, ne effugiat cavet:
38	dum huc dum illuc rete circumv or tit , impedit
39	piscis usque adeo donicum eduxit foras.
40	itidem si amator id quod oratur dedit
41	atque est benignus potius quam frugi bonae
42	adduntur noctes, interim ille hamum vorat ,
43	si semel amoris poculum accepit meri
44	eaque intra pectus se penetravit potio,
45	extemplo et ipsus periit et res et fides.
46	si iratum scortumst forte amatori suo,
47	bis perit amator, ab re atque ab animo simul;
48	sin alter altri propitiust, idem perit:
49	si raras noctes ducit, ab animo perit;
50	sin crebras ducit, ipsus gaudet, res perit.
50a	†iteca in aedibus lenosis†
51	prius quam únum dederis, centum quae poscat parat:
52	aut periit aurum aút conscissa pallula est
53	aut empta ancilla aut aliquod vasum argenteum
54	aut vasum ahenum antiquom aut lectus †laptiles
55	aut armariola Graeca, aut aliquid semper est 
56	quod † petra debeatque amans scorto suo.
57	atque haec celamus nos clam magna industria,
58	quom rem fidemque nosque nosmet perdimus,
59	ne qui parentes neu cognati sentiant;
60	quos cum celamus si faximus conscios,
61	qui nostrae aetati tempestivo temperent,
62	unde anteparta demus postpartoribus,
62a	faxim lenonum et scortorum † plus est
63	et minus damnosorum hominum quam nunc sunt siet.
64	nam nunc lenonum et scortorum plus est fere,
65	quam olim muscarum est cum caletur maxime.
66	nam nusquam alibi si sunt, circum argentarias
67	scorta et lenones qui sedent cottidie,
68	ea nimia est ratio; quippe qui certo scio,
69	ibi plus scortorum esse iam quam ponderum.
70	quos quidem quam ád rem dicam in argentariis
71	referre habere, nisi pro tabulis, nescio,
72	ubi aera perscribantur usuraria:
73	accepta dico, expensa ne qui censeat.
74	postremo id magno in populo † mulier hominibus,
75	re placida atque otiosa, victis hostibus:
76	amare oportet omnes qui quod dent habent.
77	nam mihi haec méretrix quae hic habet, Phronesium,
78	suom nómen omne ex pectore exmovit meo,
78a	phronesim, nam phronesis est sapientia.
79	nam me fuisse huic fateor summum atque intumum,
80	quod amantis multo pessimum est pecuniae;
81	eadem postquam alium repperit qui plus daret,
82	damnosiorem, † mihi exinde immovit loco,
83	quem antehác odiosum sibi esse memorabat mala,
84	Babyloniensem militem. is nunc dicitur
85	venturus peregre; eo nunc commenta est dolum:
86	peperisse simulat sese, ut me extrudat foras
87	atque ut cum solo pergraecetur milite;
88	eum esse simulat militem puero patrem.
88a	eum istí suppositum puerum opinor pessumae.
89	mihi verba retur dare se? án me censuit
90	celare se potesse, gravida si foret?
91	nam ego Lemno advenio Athenas nudius tertius,
92	legatus hinc quo cum publico imperio fui.
93	sed haec quidem eius Astaphium est ancillula;
94	cum ea quoque etiam mihi fuit commercium.
95	Ad fores auscultate atque adservate aedis,
96	ne quis adventor gravior abaetat quam adveniat,
97	neu, qui manus attulerit steriles intro ad nos,
98	gravidas foras exportet. novi ego hominum mores;
99	ita nunc adulescentes morati sunt: quini
100	aut seni adveniunt ad scorta congerrones;
101	consulta sunt consilia: quando intro advenerunt,
102	oenús eorum aliqui oscúlum amicae usque oggerít, dum illi agant ceterí cleptae;
103	sin vídent quempiam se adsérvare, obludiánt qui custodem óblectent
104	per ióculum et ludum; dé nostro saepe édunt: quod fartorés, faciunt.
105	fit pól hoc, et pars spectátorum scitís pol haec vos me haud méntiri,
106	†ibi sibus pugnae et vírtuti de praédonibus praedám capere.
107	at ecástor nos rursúm lepide referímus gratiam furíbus nostris:
111	nam ipsí vident cum eorum ággerimus bona atque étiam ultro ipsi aggerúnt ad nos.
112	Me illís quidem haec verberat vérbis,
113	nam ego húc bona mea degéssi.
114	Commémini, iam pol ego eúmpse ad nos, si dómi erit, mecum addúcam.
115	Heus, máne dum, Astaphium, príus quam abis.
116	Quí revocat?
116b	Scies: réspice huc.
116c	Quis est?
117	Vobís qui multa bóna esse volt.
117b	Dato, si ésse vis.
118	Fáxo erunt. réspice huc modo.
118b	Oh,
119	enícas me miseram, quísquis es.
120	Péssuma, mane.
121	Óptume, odio es.
122	Díniarchusne íllic est? átque is est.
123	Sálva sis.
123b	Ét tu.
124	Fer cóntra manum et paritér gradere.
125	Tuis sérvio atque audiens sum ímperiis.
126	Quid agís?
126b	Valeo et validúm teneo.
127	péregre quoniam ádvenis, céna detur.
128	Bene dícis benignequé vocas, Astáphium.
128b	Amabo,
129	sine me íre, era quo iussít.
129b	Eas. sed quíd ais?
129c	Quid vis?
130	Dic quó iter inceptás; quis est quem arcéssis?
130b	Archilínem
131	†obstetricem.
131b	Mála tu femina es, oles únde es disciplinam.
132	manifesto mendaci, mala, teneo te.
132b	Quid iam, amabo?
133	Quia te adducturam huc dixeras eumpse, non eampse;
134	nunc mulier facta est iam ex viro: mala es praestrigiatrix.
135	sed tandem eloquere, quis is homost, Astaphium? novos amator?
136	Nimis otiosum te arbitror hominem esse.
136b	Qui arbitrare?
137	Quia tuo vestimento et cibo alienis rebus curas.
138	Vos mihi dedistis otium.
138b	Qui, amabo?
138c	Ego expedibo.
139	rem perdidi apud vos, vos meum negotium abstulistis.
140	si rem servassem, fuit ubi negotiosus essem.
141	An tu te Veneris publicum aut Amoris alia lege
142	habere posse postulas, quin otiosus fias?
143	Illa, haud ego, habuit publicum: pervorse interpretaris;
144	nam advorsum legem meam ob meam scripturam pecudem cepit.
145	Plerique idem quod tu facis faciunt rei male gerentes:
146	ubi non est, scripturam unde dent, incusant publicanos.
147	Male vertit res pecuaria mihi apud vos: nunc vicissim
148	volo habere aratiunculam pro copia hic apud vos.
149	Non arvos hic, sed pascuost ager: si arationes
150	habituru's habiturus es , quí arari solent, ad pueros ire meliust.
151	hunc nos habemus publicum, illi alii sunt publicani.
152	Vtrosque pergnovi probe.
152b	Em istoc pol tu otiosu's otiosus es ,
153	cum et illíc et hic pervorsus es. sed utriscum rem esse mavis?
154	Procaciores estis vos, sed illí periuriores;
155	illis perit quidquid datur, neque ipsís apparet quicquam:
156	vos saltem si quid quaeritis, ecbibitis et comestis.
157	postremo illi sunt improbi, vos nequam et gloriosae.
158	Male quae in nos vis, ea omnia tibi dicis, Diniarche,
159	et nostram et illorum vicem.
159b	Qui istuc?
159c	Rationem dicam:
160	quia qui alterum incusat probri, sumpse enitere oportet.
161	tu a nobis sapiens nihil habes, nos nequam abs ted habemus.
162	O Ástaphium, haud istoc modo solita es me ante appellare,
163	sed blande, cum illuc, quod apud vos nunc est, apud me habebam.
164	Dum vivit, hominem noveris: ubi mortuost, quiescat.
165	te dum vivebas noveram.
165b	An me mortuom arbitrare?
166	Qui potis est , amabo, planius? qui antehac amator summus
167	habitu's habitus es , nunc ad amicam venis querimoniam deferre.
168	Vestra hercle factum iniuria, quae properavistis olim:
169	rapere otiose oportuit, diu ut essem incolumis vobis.
170	Amator similest oppidi hostilis.
170b	Quo argumento est ?
171	Quam primum expugnari potis est , tam id optimum est amicae.
172	Ego fateor, sed longe aliter est amicus atque amator:
173	certe hercle quam veterrimus, tam homini optimust amicus.
174	
174b	Si vivit.
174c	 Non hercle occidi, sunt mi etiam fundi et aedis.
175	Cur, obsecro, ergo ante ostium pro ignoto alienoque astas?
176	i intro, haud alienus tu quidem es; nam ecastor neminem hodie
177	mage amat corde atque animo suo, si quidem habes fundum atque aedis.
178	In melle sunt linguae sitae vostrae atque orationes,
179	facta atque corda in felle sunt sita atque acerbo aceto:
180	eo dicta lingua dulcia datis, córde amara facitis.
181	Amantes si qui non danunt, † non didici fabulari.
182	non istaec, mea benignitas, decuit te fabulari,
183	sed istós qui cum geniis suis belligerant parcipromi.
184	Mala es atque eadem quae soles inlecebra.
184b	Vt exspectatus
185	peregre advenisti, quam, obsecro, cupiebat te era videre.
186	Quid tandem?
186b	Te unum ex omnibus amat.
186c	Euge, fundi et aedis,
187	per tempus subvenistis. sed quid ais, Astaphium?
187b	Quid vis?
188	Estne intus nunc Phronesium?
188b	Vtut aliis, tibi quidem intus.
189	Valetne?
189b	Immo edepol melius iam fore spero, te ubi videbit.
190	Hoc nobis vitium maxumumst, cum amamus tum hoc perimus:
191	si illud quod volumus dicitur, palam cum mentiuntur,
192	verum esse insciti credimus, ne ut iusta utamur ira.
193	Heia, haud itast res.
193b	Ain tu eam me amare?
193c	Immo unice unum.
194	Peperisse audivi.
194b	Ah obsecro, tace, Diniarche.
194c	Quid iam?
195	Horresco misera, mentio quotiens fit partionis,
196	ita paene nulla tibi fuit Phronesium. i intro, amabo,
197	vise illam. atque opperimino: iam exibit; nam lavabat.
198	Quid ais tu? quae numquam fuit praegnas, qui parere potuit?
199	nam équidem illi uterum, quod sciam, numquam extumere sensi.
200	Celabat metuebatque te, ne tu sibi persuaderes,
201	ut abortioni operam daret puerumque ut enicaret.
202	Tum pol isti ést puero pater Babyloniensis miles,
203	quoius núnc ista adventum expetit.
203b	Immo ab eo ut nuntiatumst,
204	iam hic adfuturum aiunt eum. nondum advenisse miror.
205	Ibo igitur intro?
205b	Quippini? tam audacter quam domum ad te;
206	nam tu quidem edepol noster es etiam nunc, Diniarche.
207	Quam mox te huc recipis?
207b	Iam hic ero: propest, profecta quo sum.
208	Redi véro actutum. ego interim hic apud vos opperibor.—
209	Hahahaé, requievi,
210	quia íntro abiit odiúm meum.
211	tandém sola súm. nunc quidém meo arbitrátu
212	loquár liberé quae volam ét quae lubébit.
213	huic hómini amanti méa era apud nos naéniam dixit domi,
214	nam fundi et aedis obligatae sunt ob Amoris praedium.
215	verum apud hunc mea era sua consilia summa eloquitur libere,
216	magisque ádeo ei consiliarius hic amicust quam auxiliarius.
217	dum fuit, dedit; nunc nihil habet: quod habebat nos habemus,
218	iste id habet quod nos habuimus. humanum facinus factumst.
219	actutum fortunae solent mutari, varia vitast:
220	nos divitem istum meminimus atque iste pauperes nos:
221	verterunt sese memoriae; stultus sit qui id miretur.
222	si eget, necessest nos pati: amavit, aequom ei factum est.
223	piaculumst miserere nos hominum rei male gerentum.
224	bonis ésse oportet déntibus lenám probam,
225	adripere ut quisquis veniat blandeque adloqui,
226	male corde consultare, bene lingua loqui.
227	meretricem sentis similem ésse condecet,
228	quémquem hominem attigerit, profecto ei aut malum aut damnum dare.
229	numquam amatoris meretricem oportet causam noscere,
230	quin, ubi nil det, pro infrequente eum mittat militia domum.
231	nec umquam erit probus quísquam amator nisi qui rei inimicust suae.
232	nugae sunt nisi, modo quom dederit, dare iam lubeat denuo;
233	is amatur hic apud nos, qui quod dedit id oblitust datum.
234	dum habeat, dúm amet; ubi nil habeat, alium quaestum coepiat.
235	aequo animo, ipse si nihil habeat, aliis quí habent, det locum.
236	probust amator, qui relictis rebus rem perdit suam.
237	at nós male agere praedicant viri solere secum,
238	nosque esse avaras. qui sumus? quid male nos agimus tandem?
239	nam ecastor numquam satis dedit suae quísquam amicae amator,
240	neque pol nos satis accepimus neque umquam úlla satis poposcit.
241	nam quando sterilis est amator ab datis,
242	si negat se habere quod det, soli credimus,
243	nec satis accipimus, satis cum quod det non habet:
244	semper datores novos oportet quaerere,
245	qui de thensauris integris demus danunt.
246	velút hic agrestis est adulescens, qui hic habet,
247	nimis pól mortalis lepidus nimisque probus dator.
248	sed is clam patrem etiam hac nocte illac
249	per hortum transiluit ad nos. eum volo convenire.
250	sed est huic unus servos violentissimus,
251	qui ubi quámque nostrarum videt prope hasce aédis adgrediri,
252	item ut de frumento anseres, clamore absterret abigit;
253	ita est agrestis. sed fores, quidquid ést futurum, feriam.
254	ecquis huíc tutelam ianuae gerit? ecquis intus exit?
256	Quís illic est qui tam proterve nostras aedis arietat?
257	Ego sum, respice ad me.
257b	Quid ego? nonne egó videor tibi?
258	quid tibi ad hasce accessio aedis est prope aut pultatio?
259	Salve.
259b	Sat mihi est tuae salutis. nil moror. non salveo?
260	aegrotare malim quam esse tua salute sanior.
261	sed volo scíre, quid debetur hic tibi nostrae domi?
262	Comprime sis eiram.
262b	Eam quidem hercle tu, quae solita es, comprime,
263	impudens, quae per ridiculum rustico suades stuprum.
264	Eiram dixi: ut decepisti! dempsisti unam litteram.
265	nimis quidem hic truculentust.
265b	Pergin male loqui, mulier, mihi?
266	Quid tibi ego male dicó?
266b	Quia enim me truncum lentum nominas.
267	nunc adeo, nisi abis actutum aut dicis quid quaeras cito,
268	iam hercle ego hic te, mulier, quasi sus catulos pedibus proteram.
269	Rus merum hoc quidemst.
269b	Pudendumst vero clurinum pecus.
270	advenisti huc te ostentatum, cum exornatis ossibus,
271	quia tibi suaso infecisti propudiosa pallulam?
272	an eo bella es, quia accepisti ármillas aeneas?
273	Nunc places, cum mi inclementer dicis.
273b	Quid hoc quod te rogo?
274	mancupion qui accipias, gestas tecum ahenos anulos?
275	pignus da ni ligneae haec sunt quas habes Victorias.
276	Ne attigas me.
276b	Egon te tangam? íta me amabit sarculum,
277	ut ego me ruri amplexari mavelim patulam bovem
278	cumque ea noctem in stramentis pernoctare perpetem,
279	quam tuas centum cenatas noctes mihi dono dari.
280	rus tu mi opprobras? ut nancta es hominem quem pudeat probri!
281	sed quid ápud nostras negoti, mulier, est aedis tibi?
282	quid tu huc occursas, in urbem quotienscumque advenimus?
283	Mulieres volo convenire vostras.
283b	Quas tu mulieres
284	mihi narras, ubi musca nulla feminast in aedibus?
285	Nullan istic mulier habitat?
285b	Rus, inquam, abierunt. abi.
286	Quid clamas, insane?
286b	Abire hinc ni properas grandi gradu,
287	iam hercle ego istós fictos compositos crispos cincinnos tuos
288	unguentatos usque ex cerebro exvellam.
288b	Quanam gratia?
289	Quia ad foris nostras unguentis uncta es ausa accedere
290	quiaque istas buccas tam belle purpurissatas habes.
291	Erubui mecastor misera propter clamorem tuom.
292	Itane? erubuisti? quasi vero corpori reliqueris
293	tuo potestatem coloris ulli capiendi, mala.
294	buccas rubrica, créta omne corpus intinxti tibi.
295	pessumae estis.
295b	Quíd est quod vobis pessumae haec male fecerint?
296	Scio ego plus quam tu arbitrare scire me.
296b	Quid id obsecrost
297	quod scias?
297b	Erilis noster filius apud vos Strabax
298	ut pereat, ut eum inliciatis in malam fraudem et probrum.
299	Sanus si videare, dicam: dicis contumeliam.
300	nemo homo hic solet perire apud nos: res perdunt suas;
301	ubi res perdidere, abire hinc, si volunt, salvis licet.
302	ego istunc non novi adulescentem vostrum.
302b	Veron serio?
303	quid maceria illa ait, in horto quae est, quae in noctes singulas
304	latere fit minor, qua ístoc ad vos damni permensust viam?
305	Nil mirum (vetus est maceria) lateres si veteres ruont.
306	Ain tu vero veteres lateres ruere? numquam edepol mihi
307	quisquam homo mortalis posthac duarum rerum creduit,
308	ní ego vostra ero maiori facta denarravero.
309	Estne item violentus ut tu?
309b	Non enim ille meretriculis
310	munerandis rem coegit, verum parsimonia
311	duritiaque: quae nunc ad vos clam exportantur, pessumae;
312	ea vos estis exunguimini ebibitis. egone haec mussitem?
313	iam quidem hercle ibo ad forum atque haec facta narrabo seni,
314	neque istuc insegesti tergo coget examen mali.—
315	Si ecastor hic homo sinapi victitet, non censeam
316	tam esse tristem posse. at pol ero benevolens visust suo.
317	verum ego illúm, quamquam violentust, spero inmutari pote
318	blandimentis, oramentis, ceteris meretriciis;
319	vidi equom ex indomito domitum fieri atque alias beluas.
320	nunc ad eram revidebo. sed eccum ódium progreditur meum.
321	tristis exit. haud convenit etiam hic dum Phronesium.
322	Piscis ego credo, qui usque dum vivont lavant,
323	minus diú lavare quam haec lavat Phronesium.
324	si proinde amentur, mulieres diu quam lavant,
325	omnes amantes balneatores sient.
326	Non quis parumper durare opperirier?
327	Quin hercle lassus iam sum durando miser:
328	mihi quoque prae lassitudine opus est ut lavem.
329	sed obsecro hercle, Astaphium, i intro ac nuntia
330	me adesse, ut properet suade, iam ut satis laverit.
331	Licet.
331b	Audin etiam?
331c	Quid vis?
331d	Di me perduint,
332	qui te revocavi. non tibi dicebam i modo?
333	Quidnam revocabas? improbu's improbus es nihilique homo:
334	tute tibi mille passum peperisti moram.—
335	Sed quid haec hic autem tam diu ante aedis stetit?
336	nescio quem praestolata est; credo, militem.
337	illum student iam; quasi volturii triduo
338	prius praédivinant, quo die esuri sient:
339	illum inhiant omnes, illi est animus omnibus;
340	me nemo magis respiciet, ubi is est huc venerit,
341	quasi abhinc ducentos annos fuerim mortuos.
342	ut rem servare suave est! vae misero mihi,
343	post factum flector, qui antepartum perdidi.
344	verum nunc si qua mi obtigerit hereditas
345	magna atque luculenta, nunc postquam scio
346	dulce atque amarum quid sit ex pecunia,
347	ita ego íllam edepol servem itaque parce victitem,
348	ut—nulla faxim cis dies paucos siet;
349	ego istós, qui nunc me culpant, confutaverim.
350	sed aestuosas sentio aperiri fores,
351	quae obsorbent quidquid venit intra pessulos.
352	Num tibi nam, amabo, ianua est mordax mea,
353	quo intro ire metuas, mea voluptas?
353b	Ver vide,
354	ut tota floret, ut olet, ut nitide nitet.
355	Quid tam inficetu's inficetus es , Lemno adveniens qui tuae
356	non des amicae, Diniarche, savium?
357	Vah, vapulo hercle ego nunc, atque adeo male.
358	Quo te avortisti?
358b	Salva sis, Phronesium.
359	Salve. hicine hodie cenas, salvos cum advenis?
360	Promisi.
360b	Vbi cenabis?
360c	Vbi tu iusseris.
361	Hic me lubente facies.
361b	Edepol me magis.
362	nempe tú eris hodie mecum, mea Phronesium?
363	Velim, si fieri possit.
363b	Cedo soleas mihi,
364	properate, auferte mensam.
364b	Amabo, sanun es?
365	Non edepol bibere possum iam, ita animo malest.
366	Mane, aliquid fiet, né abi.
366b	Ah, aspersisti aquam.
367	iam rediit animus. deme soleas, cedo bibam.
368	Idem es mecastor qui soles. sed dic mihi,
369	benene ambulatumst?
369b	Huc quidem hercle ad te bene,
370	quia tui videndi copia est.
370b	Complectere.
371	Lubens. heia, hoc est melle dulci dulcius.
372	hoc tuis fortunis, Iuppiter, praestant meae.
373	Dan savium?
373b	Immo vel decem.
373c	Em istoc pauper es:
374	semper plus pollicere quam ego abs te postulo.
375	Vtinam a principio reí item parsisses meae
376	ut nunc reparcis saviis.
376b	Si quid tibi
377	compendi facere possim, factum edepol velim.
378	Iam lauta es?
378b	Iam pol mihi quidem atque oculis meis.
379	num tibi sordere videor?
379b	Non pol mihi quidem;
380	verum tempestas, memini, quondam etiam fuit,
381	cum inter nos sordebamus alter de altero.
382	sed quid ego facinus audivi adveniens tuom,
383	quod tu hic me absente novi negoti gesseris?
384	Quid id est?
384b	Primumdum, cum tu es aucta liberis
385	cumque bene provenisti salva, gaudeo.
386	Concedite hinc vos intro atque operite ostium.
387	tu nunc superstes solus sermoni meo es.
388	tibi mea consilia summa semper credidi.
389	equidem neque peperi puerum neque praegnas fui;
390	verum adsimulavi me esse praegnatem: haud nego.
391	Quem propter, o mea vita?
391b	Propter militem
392	Babyloniensem, qui quasi uxorem sibi
393	me habebat anno, dum hic fuit.
393b	Ego senseram.
394	sed quid istuc? cui rei te adsimulare retulit?
395	Vt esset aliquis laqueus et redimiculum,
396	reversionem ut ad me faceret denuo.
397	nunc huc remisit nuper ad me epistulam,
398	sese experturum quanti sese penderem:
399	si quod peperissem id non necarem ac tollerem,
400	bona sua med habiturum omnia esse .
400b	Ausculto lubens.
401	quid denique agitis?
401b	Mater ancillas iubet,
402	quoniam iam decimus mensis adventat prope,
403	aliam aliorsum ire, praemandare et quaerere
404	puerum aut puellam, qui supponatur mihi.
405	quid multa verba faciam? tonstricem Suram
406	novisti nostram, quae mercedem sese habet?†
407	Novi.
407b	Haec ut opera circumit, per familias,
408	puerum vestigat; clanculum ad me detulit,
409	datum sibi esse dixit.
409b	O mercis malae.
410	eum núnc non illa peperit, quae peperit prior,
411	sed tu posterior.
411b	Ordine omnem rem tenes.
412	nunc ut praemisit nuntium miles mihi,
413	non multo post hic aderit.
413b	Nunc tu te interim
414	quasi pro puerpera hic procuras?
414b	Quippini,
415	ubi sine labore res geri pulcre potest?
416	ad suom quemque aequom est quaestum ésse callidum.
417	Quid me futurum est, quando miles venerit?
418	relictusne abs te vivam?
418b	Vbi illud quod volo
419	habebo ab illo, facile inveniam quo modo
420	divortium et discordiam inter nos parem:
421	post id ego totum tecum, mea voluptas, usque ero
422	assiduo.
422b	Immo hercle vero accubuo mavelim.
423	quin Dis hodie sacruficare pro puero volo,
424	quinto die quod fieri oportet.
424b	Censeo.
425	Non audes aliquid mihi dare munusculum?
426	Lucrum hercle videor facere mi, voluptas mea,
427	ubi quippiam me poscis.
427b	At ego, ubi abstuli.
428	Iam faxo hic aderit. servolum huc mittam meum.
429	Sic facito.
429b	Quidquid attulerit, boni consulas.
430	Ecastor munus te curaturum scio,
431	ut cuius me nón paeniteat mittatur mihi.
432	Num quippiam aliud me vis?
432b	Vt quando otium
433	tibi sit ad me revisas, et valeas.—
433b	Vale.
434	pro di immortales, non amantis mulieris,
435	sed sociae únanimantis, fidentis fuit
436	officium facere quod modo haec fecit mihi,
437	suppositionem pueri quae mihi credidit,
438	germanae quod sorori non credit soror.
439	ostendit sese iam mihi medullitus:
440	scio mi ínfidelem numquam, dum vivat, fore.
441	egone illam ut non amem? egone illi ut non bene velim?
442	me potius non amabo quam huic desit amor.
443	ego istí non munus mittam? iam † modo ex hoc loco
444	iubebo ad istam quinque deferri minas,
445	praeterea obsonari una dumtaxat mina.
446	multo illi potius bene erit quae bene volt mihi,
447	quam mihi, qui mihimet omnia facio mala.—
448	Puero ísti date mammam. út miserae
449	matrés sollicitaeque éx animo sumus crúciamurque!
451	edepól commentum mále, cumque eam rem in córde agito,
452	nimió—minus perhibemúr malae quam sumus íngenio.
453	egó prima dé me, domó docta, díco.
454	quanta ést cura in animo, quantum corde capio
456	dolorem—dolus ne occidat morte pueri:
457	mater dicta quod sum, eo magis studeo vitae;
458	quae ausa hunc sum, tantundem dolum nunc adgrediar.
459	lucri causa avara probrum sum exsecuta,
460	alienos dolores mihi supposivi;
461	sed nullam rem oportet dolose adgrediri,
462	nisi astu totam accurateque exsequare.
463	vosmet iam videtis, ut ornata incedo:
464	puerperio ego nunc med esse aegram adsimulo.
465	mále quod mulier fácere incepit, nísi id efficere pérpetrat,
466	id illi morbo, id illi seniost, ea illi miserae miseriast;
467	bene si facere incepit, eius rei nimis cito odium percipit.
468	nimis quam paucae sunt defessae, male quae facere occeperunt,
469	nimisque paucae efficiunt, si quid facere occeperunt bene:
470	mulieri nimio male facere levius onus est quam bene.
471	ego quod mala sum, matris opera mala sum et meapte malitia,
472	quae me gravidam esse adsimulavi militi Babylonio:
473	eam nunc malitiam accuratam miles inveniat volo.
474	is hic haud multo post, credo, aderit; nunc prius praecaveo sciens
475	sumque ornata ita ut aegra videar, quasi puerperio cubem.
476	date mi huc stactam atque ignem in aram, ut venerem Lucinam meam.
477	hic apponite atque abite ab oculis. eho, Pithecium,
478	face ut accumbam, accede, adiuta. em sic decet puerperam.
479	soleas mihi deduce, pallium inice in me huc, Archilis.
480	ubi es, Astaphium? fer huc verbenam mi intus et bellaria.
481	date aquam manibus. nunc ecastor adveniat miles velim.
482	Ne expectetis, spectatores, meas pugnas dum praedicem:
483	manibus duella praedicare soleo, haud in sermonibus.
484	scio ego multos memoravisse milites mendacium:
485	et Homeronida et postilla mille memorari pote,
486	qui et convicti et condemnati falsis de pugnis sient.
487	non laudandust cui plus credit qui audit quam ille qui videt:
488	non placet quem illi plus laudant qui audiunt, quam qui vident.
489	pluris est oculatus testis unus quam auriti decem;
490	qui audiunt audita dicunt, qui vident plane sciunt.
491	non placet quem scurrae laudant, manipularis mussitant,
492	neque illi quorum lingua gladiorum aciem praestringit domi.
493	strenui nimio plus prosunt populo quam arguti et cati:
494	facile sibi facunditatem virtus argutam invenit,
495	sine virtute argutum civem mihi habeam pro praefica,
496	quae alios conlaudat, eapse sese vero non potest.
497	nunc ad amicam decimo mense post Athenas Atticas
498	viso, quam gravidam hic reliqui meo compressu, quid ea agat.
499	Vide quis loquitur tam propinque.
499b	Miles, mea Phronesium,
500	tibi adest Stratophanes. nunc tibi opust, aegram ut te adsimules.
500b	Tace.
501	cuí adhuc ego tam mala eram monetrix, me maleficio vinceres?
502	Peperit mulier, ut ego opinor.
502b	Vin adeam ad hominem?
502c	Volo.
503	Euge, Astaphium eccam it mi advorsum.
503b	Salve ecastor, Stratophanes.
504	venire salvom te —
504b	Scio. sed peperitne, ópsecro, Phronesium?
505	Peperit puerum nimium lepidum.
505b	Ehem, ecquid mei similest?
505c	Rogas?
506	quin ubí natust machaeram et clupeum poscebat sibi?
507	Meus est, scio iam de argumentis.
507b	Nimium tuí similest.
507c	Papae,
508	iam magnust? iamne iit ad legionem? ecquae spolia rettulit?
509	Heia, nudius quintus natus ille quidem est.
509b	Quid postea?
510	inter tot dies quidem hercle iam aliquid actum oportuit.
511	quid illi ex utero exitiost prius quam poterat ire in proelium?
512	Consequere atque illam saluta et gratulare illi.
512b	Sequor.
513	Vbi illa, óbsecro, est quae me hic reliquit, eapse abiit? ubist?
514	Adsum, adduco tibi exoptatum Stratophanem.
514b	Vbi is est, obsecro?
515	Mars peregre adveniens salutat Nerienem uxorem suam.
516	quom tu recte provenisti quomque es aucta liberis,
517	gratulor, quom mihi tibique magnum peperisti decus.
518	Salve, qui me interfecisti paene vita et lumine
519	quique mihi magni doloris per voluptatem tuam
520	condidisti in corpus, quo nunc etiam morbo misera sum.
521	Heia, haud ab re, mea voluptas, tibi istic obvenit labos:
522	filium peperisti, qui aedis spoliis opplebit tuas.
523	Multo ecastor magis oppletis tritici ópust granariis,
524	ne, ille prius quam spolia capiat, hic nos extinxit fames.
525	Habe bonum animum.
525b	Savium pete hinc sis. ah, nequeo caput
526	tollere, ita dolet itaque ego † medulo, neque etiam queo
527	pedibus mea sponte ambulare.
527b	Si hercle me ex medio mari
528	savium petere tuom iubeas, petere hau pigeat me , mel meum.
529	id ita esse experta es: nunc experiere, mea Phronesium,
530	me te amare. adduxi ancillas tibi eccas ex Suria duas,
531	is te dono. adduce hoc tu istas. sed istae reginae domi
532	suae fuerunt ambae, earum patriam ego excidi manu.
533	his te dono.
533b	Paenitetne te quot ancillas alam,
534	quin examen super adducas, quae mihi comedint cibum?
535	Hoc quidem herclést ingratum donum. cedo tu mi istam purpuram.
536	mea voluptas, attuli eccam pallulam ex Phrygia tibi.
537	tene tibi.
537b	Hocine mi ob labores tantos tantillum dari?
538	Perii hercle ego miser. iam mi auro contra constat filius:
539	†etiam num mali pendit addit purpuram. ex Arabia tibi
540	attuli tus, Ponto amomum. tene tibi, voluptas mea.
541	Accipe hoc, Astaphium, abduce hasce hinc e conspectu Suras.
542	Ecquid amas me?
542b	Nihil ecastor, neque meres.
542c	Nilne huic sat est?
543	ne bonum verbum quidem unum dixit. viginti minis
544	venire illaec posse credo dona quae ei dono dedi.
545	vehementer nunc mi est irata, sentio atque intellego;
546	verum abibo. quid ais? nunc tu num nevis mé, voluptas mea,
547	quo vocatus sum ire ad cenam? mox huc cubitum venero.
548	quid taces? planissume edepol perii. sed quid illuc novi est?
549	quis hic homost, qui ducit pompam tantam? certumst quo ferant
550	observare. huic credo fertur. verum iam scibo magis.
551	Ite íte hac simúl, mulierí damnigéruli,
552	forás egerónes, bonórum exagógae.
553	satin, sí quis amat, nequit quín nihili sit atque ímprobis se artibus éxpoliat?
554	nam hóc qui sciám, ne quis íd quaerat éx me,
555	domist qui facit improba facta amator,
556	qui bona sua pro stercore habet, foras iubet ferri, metuit
557	ne apud nos non mundissimum sit;
558	puras sibi esse volt aedis: domi quidquid habet, eicitur ἔξω .
559	quándoquidem ipsus pérditum se it, sécreto hercle equidem éum adiutabo,
560	néque mea quidem ópera umquam hilo mínus propere quam póte peribit.
561	nám iam de hoc obsónio de mína deminui uná modo
562	quínque nummos: míhi detraxi pártem Herculáneam.
563	nam hoc adsimile est quasi de fluvio quí aquam derivat sibi:
564	nisi derivetur, tamen omnis ea aqua ábeat in mare;
565	nam hoc in mare abit misereque perit sine bona omni gratia.
566	haec cúm video fierí, suffuror súppilo,
567	de praéda praedam cápio.
568	meretrícem ego item esse reór, mare ut est:
569	quod dés devorát nec dat ís umquam abúndat.
570	hoc sáltem: rem sérvat nec úlli ubi sit appáret:
571	dés quantumvis, nusquam apparet, neque datori neque acceptrici.
572	velut haéc meretrix meum erúm miserum sua blánditia
573	paene íntulit in paupériem:
574	privábit bonís, luce, honóre atque amícis.
575	áttat, eccam adest propinque. credo audisse haec me loqui.
576	pallida est, ut peperit puerum. ádloquar quasi nesciam.
577	iubeo vos salvere.
577b	Noster Cyame, quid agis? ut vales?
578	Valeo, et venio ad minus valentem, et melius qui valeat fero.
579	erus meús, ocellus tuos, ád te ferre me haec iussit tibi
580	dona quae vides íllos ferre, et has quinque argenti minas.
581	Pol haúd perit quod illum tántum amo.
582	Iússit oráre, ut haec gráta haberés tibi.
583	Grata ácceptaque ecastór habeo. iube vása auferri intro, i Cyame.
584	Écquid audítis, haec quaé iam Cyamo ímperat?
585	Vása nolo aúferant: désiccarí iube.
586	Ímpudens mecástor, Cyame, es.
586b	Égone?
586c	Tu.
586d	Boná fide?
587	tune ais me ímpudentem esse, ipsa quae sis stabulum flagiti?
588	Díc, amabó te, ubi est Díniarchús?
588b	Domi.
589	Díc ob haec dóna, quae ad mé hodie míserit,
590	me íllum amare plurimum ómnium hominum merito,
591	méque honorem ílli habere ómnium máxumum,
592	átque ut huc véniat ad me óbsecrare.
592b	Ílicet.
593	séd quisnam illic homóst, qui ipsus se cómest, tristis, oculís malis?
594	ánimo hercle homost suo miser,
595	quísquis est.
595b	Dignúst mecastor. néquam est. non nosti, óbsecro,
596	militem, hic apud me quí erat? huius pater pueri illic est.
597	úsque abegi, áspuli, iússi abi ret; tamen 
598	mánsit: auscultát, observat quám rem agam.
598b	Novi hóminem nihili.
599	íllicinest?
599b	Íllic est.
599c	Me íntuetúr gemens;
600	traxit ex intimo ventre suspiritum.
601	hoc vide, dentibus frendit, icit femur;
602	num obsecro nam hariolust, qui ipsus se verberat?
603	Nunc égo meos animos víolentos meamque íram ex pectore iám promam.
604	loquere: únde es? cuius es? cúr ausu's ausus es mi inclémenter dicére?
605	Lubitumst.
606	Istúcine mihi respóndes?
606b	Hoc. non égo te flocci fácio.
607	Quid tú? cur ausa es álium te dicére amare hominem?
607b	Lúbitumst.
608	Ain tándem? istuc primum éxperiar. tun tántilli doní causa,
609	holerum átque escarum et póscarum, moechúm malacum, cincínnatum,
611	umbráticulum, tympánotribam amás, hominem non nauci?
611b	Quae haéc res?
612	meone ero tu , ímprobe tu, male dícere ero audés, fons viti et peiúri?
613	Verbum únum adde istoc: iam hércle ego te hic hac óffatim confíciam.
614	Tangé modo, iám ego te hic agnum faciam ét medium distrúncabo.
615	si tu ín legione béllator clues, át ego in culina clúeo.
616	Si aequóm facias, advéntores meos nón incuses, quórum
617	mihi dóna accepta et gráta habeo, tuaque íngrata, quae abs te áccepi.
618	Tum pól ego et donis prívatus sum et périi.
618b	Plane istúc est.
619	Quíd nunc ergo hic ódiosu's odiosus es , confessus omnino reus?
620	Périi hercle hodie, nísi hunc a te abigo.
620b	Áccede huc modo, adi húc modo.
621	Étiam, scelus virí, minitare? quém ego offatim iam iam iam cóncipilabo.
622	quíd tibi huc ventio est? quíd tibi hanc áditio est?
623	quid tibi hanc notio est, inquam, amicam meam?
624	emoriere ocius, ni manu viceris.
625	Quid, manu vicerim?
625b	Fac quod iussi, mane.
626	iam égo te hic offatím conficiam, síc occidi te óptumum est.
627	Cáptiost: istám machaeram lóngiorem habes quam haéc est.
628	séd verum me sine dum petere: siquidem belligerandum est tecum,
629	adero, dum ego tecum, bellator, arbitrum aequom ceperim.
630	sed ego cesso hinc me amoliri, ventre dum salvo licet?—
631	Datin sóleas? atque me intro actutum ducite,
632	nam mihi de vento miserae condoluit caput.—
633	Quid mihi futurum est, cui duae ancillae dolent,
634	quibus té donavi? iamne abiisti? em sic datur.
635	quo pacto excludi, quaeso, potui planius,
636	quam exclusus nunc sum? púlcre ludificor. sine.
637	quantillo mi opere nunc persuaderi potest,
638	ut ego his suffringam talos totis aedibus.
639	num quippiam tam immutat mores mulierum?
640	postquam filiolum peperit, animos sustulit.
641	nunc quasi mi dicat: nec te iubeo neque voto
642	intro ire in aedis. at ego nolo, non eo.
643	ego faxo dicat me in diebus pauculis
644	crudum virum esse. sequere me hac. verbum sat est.—
645	Rus mane dudum hinc ire me iussit pater,
646	ut bubus glandem prandio depromerem.
647	post illoc quam veni, advenit, si dis placet,
648	ad villam argentum meo qui debebat patri,
649	qui ovis Tarentínas erat mercatus de patre.
650	quaerit patrem. dico esse in urbe. interrogo,
651	quid eum velit 
652	homo cruminam sibi de collo detrahit,
653	minas viginti mihi dat. accipio libens,
654	condo in cruminam. ille abit. ego propere minas
655	ovis ín crumina hác in urbem detuli.
656	fuít edepol Mars meo periratus patri,
657	nam oves illius hau longe absunt a lupis.
658	nunc ego istos mundulos urbanos amasios
659	hoc ictu exponam atque omnis eiciam foras.
660	eradicarest certum cumprimis patrem,
661	post id locorum matrem. nunc hoc deferam
662	argentum ad hanc, quam mage amo quam matrem meam.
663	tat, ecquis intust? ecquis hoc aperit ostium?
664	Quid istúc? alienun es, amabo, mi Strabax,
666	qui non extemplo intro ieris?
666b	Anne oportuit?
667	Ita te quidem, qui es familiaris.
667b	Ibitur,
668	ne me morari censeas.—
668b	Lepide facis.
669	Mirum videtur, rure erilem filium
670	Strabacem non rediisse; nisi si clanculum
671	conlapsus est hic in corruptelam suam.
672	Iam pol illic inclamabit me si aspexerit.
673	Nimio minus saévos iam sum, Astaphium, quam fui,
674	iam non ego sum truculentus, noli metuere.
675	Quid vis? qui d metuam ? tuam expecto truculentiam.
676	Dic impera mihi quid libet quo vis modo.
677	novos ómnis mores habeo, veteres perdidi.
678	vel amare possum vel iam scortum ducere.
679	Lepide mecastor nuntias. sed dic mihi,
680	haben—
680b	Marsipum te fortasse dicere?
681	Intellexisti lepide quid ego dicerem.
682	Heus tu, iam postquam in urbem crebro commeo,
683	dicax sum factus. iam sum caullator probus.
684	Quid id est, amabo? ístaec ridicularia,
685	cavillátiones, vis opinor dicere?
686	Istud pauxillum differt a cavillibus.
687	Sequere intro me , amabo, mea voluptas.
687b	Tene hoc tibi:
688	rabonem habeto, ut mecum hanc noctem sies.
689	Perii, rabonem? quam esse dicam hanc beluam?
690	quin tu arrabonem dicis?
690b	A facio lucri,
691	ut Praenestinis conia est ciconia.
692	Sequere, obsecro.
692b	Strabacem hic opperiar modo,
693	si rure veniat.
693b	Is quidem hic ápud nos est Strabax,
694	modo rure venit.
694b	Priusne quam ad matrem suam?
695	eu edepol hominem nihili.
695b	Iamne autem ut soles?
696	Iamne nihil dico?
696b	I intro, amabo, cedo manum.
697	Tene. in tabernam ducor devorsoriam,
698	ubi male accipiar mea mihi pecunia.—
699	Néque gnatust neque progignetur neque potest reperirier
700	cuí ego nunc aut dictum aut factum melius quam Veneri velim.
701	di magni, ut ego laetus sum et laetitia differor.
702	ita ad me magna nuntiavit Cyamus hodie gaudia:
703	mea dona deamata acceptaque habita esse apud Phronesium;
704	quom hoc iam volup est, tum illuc nimium magnae mellinae mihi,
705	militis odiosa ingrataque habita. totus gaudeo.
706	mea pila est: si repudiatur miles, mulier mecum erit.
707	salvos sum, quia pereo; si non peream, plane perierim.
708	nunc speculabor quid ibi agatur, quis eat intro, qui foras
709	veniat; procul hinc observabo, meis quid fortunis fuat.
710	quia nihil habeo unum animos movi mi hic omnia agam precario†
711	Lepide éfficiam meum ego ófficium: vide intús modo ut tu tuom item éfficias.
712	ama, íd quod decét, rem tuam: ístum exináni.
713	nunc dum isti lubet, dum habet, tempus ei rei † secundas
714	prome venustatem amanti tuam, ut gaudeat cum perdis.
715	ego híc interím restitáns praesidébo,
716	istíc dum sic fáciat domum ad te exagógam;
717	nec quémquam interim ístoc ad vós, qui sit ódio,
718	intró mittam: tú perge, ut lúbet, ludo in ístoc.
719	Quis ístest, Astaphium, índica, qui périt?
719b	Amabo, hicín tu eras?
720	Moléstusne súm?
720b	Nunc magís quam fuísti,
721	nam si quid nobis usust nobis molestus†
722	sed óbsecro, da mi óperam, ut narrem quaé volo.
723	Nám quid est? núm mea réfert?
723b	Non mússito.
724	intús bolos quós dat!
724b	Quíd? amator novos quíspiam?
725	Íntegrum et plénum adortást thensaurúm.
725b	Quis est?
726	Éloquar, sed tú taceto. nóstin tu hunc Strabácem?
726b	Quidni?
727	Sólus summam núnc habet hic ápud nos, nunc is est fúndus nobis.
728	animó bono male rem gerit.
728b	Perit hercle, ego idem 
729	bona pérdidi, mala repperi, factus sum extimus a vobis.
730	Stúltus es, qui facta infecta facere verbis postules.
731	Thetis quoque etiam lamentando pausam fecit filio.
732	Non ego nunc intro ad vos mittar?
732b	Quidum quam miles magis?
733	Quia enim plus dedi.
733b	Plus enim es íntro missus, quom dabas:
734	sine vicissim qui dant operam ob illud quod dant operis utier.
735	litteras didicisti: quando scis, sine alios discere.
736	Discant, dum mihi commentari liceat, ni oblitus siem.
737	Quid erit interea magistrae, dum tu commentabere?
738	volt interim illa itidem commentari.
738b	Quid?
738c	Rem accipere identidem.
739	Dedi equidem hodie: iussi ei quinque argenti deferri minas,
740	praeterea una mína obsonatum.
740b	Idem istuc delatum scio.
741	de eo nunc bene sunt tua virtute.
741b	Ei, meane ut inimici mei
742	bona istic caedent? mortuom hercle me quam ut id pátiar mavelim.
746	†Stultus quid est aperire.
746b	Quid iam?
746c	Quia pol mavelim
743	mihi inimicos invidere, quam med inimicis meis;
744	nam invidere alii bene esse, tibi male esse, miseria est.
745	qui invident egent; illis quibus invidetur, i rem habent.
747	Non mei licet obsoni me participem fieri?
748	Si volebas participari, auferres dimidium domum.
749	nám item ut Acherunti hic apud nos ratio accepti scribitur:
750	intro accipitur; quando acceptumst, non potest ferri foras.
751	bene vale.
751b	Resiste.
751c	Omitte.
751d	A, mitte intro.
751e	Ad te quidem.
752	Immo istoc ad vos volo ire.
752b	Non potest, nimium petis.
753	Experiri sine —
753b	Immo opperire. vis est experirier.
754	Dic me adesse.
754b	Abi, occupatast. res itast, ne frustra sis.
755	Redin an non redis?
755b	Vocat me quae in me potest plus quam potes.
756	Vno verbo—
756b	Eloquere.
756c	Mittin me intro?
756d	Mendax es, abi.
757	unum aiebas, tria iam dixti verba, atque ea mendacia.—
758	Abiit intro, exclusit. egon ut haec mihi patiar fieri?
759	iam hercle egó tibi, inlecebra, ludos faciam clamore in via,
760	quae adversum legem accepisti a plurimis pecuniam;
761	iam hercle apud nóvos omnis magistrátus faxo erit nomen tuom,
762	post id égo te manum iníciam quadrupuli, venefica,
763	suppostrix puerum. égo edepol iam tua probra aperibo omnia.
764	nihil me prohibet, perdidi omne quod fuit: fio impudens,
765	nec mi adeost tantillum pensi iam, quos capiam calceos.
766	sed quid ego hic clamo? quid si me iubeat intromittier?
767	conceptis me non facturum verbis iurem, si velit.
768	nugae sunt. si stimulos pugnis caedis, manibus plus dolet.
769	de nihilo nihil est irasci, quae te non flocci facit.
770	sed quid hoc ést? pro di immortales, Calliclem video senem,
771	meus qui adfinis fuit, ancillas duas constrictas ducere,
772	alteram tonstricem húius, alteram ancillam suam.
773	pertimui: postquam una cura cor meum movit modo,
774	timeo ne male facta antiqua mea sint inventa omnia.
775	Egon tibi male dícam tibique aut male velim? ut animus meust,
776	propemodum expertae estis, quam ego sim mitis tranquillusque homo.
777	rogitavi ego vos verberatas ambas pendentis simul;
778	commemini, quo quicque pacto sitis confessae scio;
779	hic nunc volo scire eodem pacton sine malo fateamini.
780	quamquam vos colubrino ingenio ambae estis, edico prius,
781	ne duplicis habeatis linguas, ne ego bilinguis vos necem,
782	nisi si ad tintinnaculos voltis vos educi viros.
783	Vis subigit verum fateri, ita lora laedunt bracchia.
784	At si verum mi eritis fassae, vinclis exsolvemini.
785	Etiamnum quid sit negoti, falsus incertusque sum,
786	nisi quia timeo tamen, egomet quia quod peccavi scio.
787	Omnium primum diversae state—em sic, istuc volo;
788	neve inter vos significetis, ego ero paries. loquere tu.
789	Quid loquar?
789b	Quid puero factumst, mea quem peperit filia,
790	meo nepote? capita rerum ede expedite.
790b	Istae dedi.
791	Iam tace. accepistin puerum tú ab hac?
791b	Accepi.
791c	Tace.
792	nil moror praeterea. satis es fassa.
792b	Infitias non eo.
793	Iam livorem verbo scapulis istoc concinnas tuis.
794	conveniunt adhuc utriusque verba.
794b	Vae misero mihi,
795	mea nunc facinora aperiuntur, clam quae speravi fore.
796	Loquere tu. qui dare te huic puerum iussit?
796b	Era maior mea.
797	
797b	Quid tu, cur eum accepisti?
797c	Era med oravit minor,
798	puer ut sibi ferretur eaque ut celarentur omnia.
799	Loquere tu. quid eo fecisti puero?
799b	Ad meam eram detuli.
800	Quid eo puero tua era fecit?
800b	Erae meae extemplo dedit.
801	Quoi, malum, erae?
801b	Duae sunt istae.
801c	Cave tu nisi quod te rogo.
802	ex te exquiro.
802b	Mater, inquam, filiae dono dedit.
803	Plus quam dudum inqua loquere.
803b	Plus tu rogitas.
803c	Responde ocius:
804	quid illa cui donatus puer est?
804b	Supposivit.
804c	Cui?
804d	Sibi.
805	Pro filiolon?
805b	Pro filiolo.
805c	Di, obsecro vostram fidem,
806	ut facilius alia quam alia eundem puerum unum parit:
807	haec labore alieno puerum peperit sine doloribus.
808	puer quidem beatust: matres duás habet et avias duas:
809	iam metuo, patres quot fuerint. vide sis facinus muliebre.
810	Magis pol haec malitia pertinét ad viros quam ad mulieres:
811	vir illam, non mulier praegnatem fecit.
811b	Idem ego istuc scio.
812	tu bona ei custos fuisti.
812b	Plus potest qui plus valet.
813	vir erat, plus valebat: vicit, quod petebat abstulit.
814	Et tibi quidem hercle ídem attulit magnum malum.
815	Idem istuc ipsa, etsi tu taceas, reapse experta intellego.
816	Numquam te facere hodie quivi, ut is quis esset diceres.
817	Tacui adhuc: nunc non tacebo, quando adest nec se indicat.
818	Lapideus sum, commovere me miser non audeo.
819	res palam omnis est, meo illic nunc sunt capiti comitia.
820	meum illuc facinus, mea stultitia est. timeo, quam mox nominer.
821	Loquere, filiam meam quis integram stupraverit.
822	Video ego té, propter male facta qui es patronus parieti.
823	Neque vivos neque mortuos sum, ne que quid nunc faciam scio,
824	neque ut hinc abeam neque ut hunc adeam scio, timore torpeo.
825	Dicin an non?
825b	Diniarchus, quoi illam prius desponderas.
826	Vbi is homost quem dicis?
826b	Adsum, Callicles. per tua obsecro
827	genua te, ut istuc insipienter factum sapienter feras,
828	mihique ignoscas quod animi impos vini vitio fecerim.
829	Non placet qui in mutum culpam confert, qui non quit loqui.
830	nam vinum si fabulari possit, se defenderet.
831	non vinum viris moderari, sed viri vino solent,
832	qui quidem probi sunt; verum qui improbust si quasi bibit
833	sive adeo caret temeto, tamen ab ingenio improbust.
834	Scio equidem quae nolo multa mi audienda ob noxiam.
835	ego tibi me obnoxium esse fateor culpae compotem.
836	Callicles, vide in quaéstione ne facias iniuriam:
837	reus solutus causam dicit, testis vinctos attines.
838	Solvite istas. agite, abite tu domum et tu autem domum.
839	eloquere haec erae tu: puerum reddat, si quis eum petat.
840	eamus tu in ius.
840b	Quid vis in ius me ire? tu es praetor mihi.
841	verum te obsecro, ut tuam gnatam des mi uxorem, Callicles.
842	Eundem pol te iudicasse qui admisti eam rem intellego.
843	nam haud mansisti, dum ego darem illam: tute sumpsisti tibi.
844	nunc habeas ut nactu's nactus es . verum hoc ego te multabo bolo:
845	sex talenta magna dotis demam pro ista inscitia.
846	Bene agis mecum.
846b	Filium istinc tuom te meliust repetere.
847	ceterum uxorem quam primum potest abduce ex aedibus.
848	ego abeo. iam illi remittam nuntium adfini meo,
849	dicam ut aliam condicionem filio inveniat suo.—
850	At ego ab hac puerum reposcam, ne mox infitias eat;
851	nihil est, nám eapse ultro ut factumst fecit omnem rem palam.
852	sed nimium pol opportune éccam eapse egreditur foras.
853	ne ista stimulum longum habet, quae usque illinc cor pungit meum.
854	Blitea et luteast meretrix nisi quae sapit in vino ad rem suam;
855	si alia membra vino madeant, cor sit saltem sobrium.
856	nam mihi dividiaest, in tonstricem meam sic convictam male.
857	ea dixit, eum Diniarchi puerum inventum filium.
858	ubi id audivi, quám ego propere potui egressa huc sum foras. 
858a	Lubet adire quam penes est mea omnis res et liberi.
859	Video eccum qui suis tutorem med optavit liberis.
860	Mulier, ad te sum profectus.
860b	Quid agitur, voluptas mea?
861	Non voluptas, aufer nugas, nil ego nunc de istac re ago.
862	Scio mecastor quid velis ét quid postules et quid petas:
863	me videre vis, et me te a me ire postulas, puerum petis.
864	Di immortales, ut planiloqua est, paucis ut rem ipsam attigit.
865	Scio equidem sponsam tibi esse et filium ex sponsa tua
866	et tibi uxorem ducendam, iam esse alibi iám animum tuom
867	et me quasi pro derelicta: scio, abituru's abiturus es . sed tamen
868	cogitato, mus pusillus quam sit sapiens bestia,
869	aetatem qui non cubili uni umquam committit suam,
870	quin, si unum obsideatur, aliud iam perfugium ele gerit.
871	Otium ubi erit, de istis rebus tum amplius tecum loquar.
872	nunc puerum redde.
872b	Immo amabo ut hos dies aliquos sinas
873	eum esse apud me.
873b	Minime.
873c	Amabo.
873d	Quid opus est ?
873e	In rem meam est .
874	triduom hoc saltem, dum áliquo miles circumducitur,
875	sine me habere: siquidem habebo, tibi quoque etiam proderit;
876	si auferes puerum , a milite omnis tum mihi spes animam efflaverit.
877	Factum cupio, nam nefacere si velim, non est locus;
878	nunc puero utere et procura, quando quor cures habes.
879	Multum amo te ób istam rem mecastor. ubi domi metues malum,
880	fugito huc ad me: saltem amicus mi esto † manubinarius.
881	Bene vale, Phronesium.
881b	An non et iam tuom oculum vocas?
882	Id quoque interim † futatim nomen commemorabitur.
883	numquid vis?
883b	Fac valeas.
883c	Operae ubi mi erit, ad te venero.—
884	Ille quidem hinc abiit, abscessit. dicere hic quidvis licet.
885	verum est verbum quod memoratur: ubi amici ibidem sunt opes.
886	propter hunc spes etiamst hodie † tantum iri militem;
887	quém ego ecastor mage amo quam me, dum id quod cupio inde aufero.
888	quae cum multum abstulimus, hau multum eius apparet quod datum est:
889	ita sunt gloriae meretricum.
889b	Áha tace.
889c	Quid est, obsecro?
890	Pater adest pueri.
890b	Sine eumpse adire huc. sine, si is est modo.
891	Ipsus est .
891b	Sine eumpse adire, ut cupit, ad me.
891c	Rectam tenet.
892	Ne istum ecastor hodie aspiciam confectum fallaciis.
893	Ego minam auri fero supplicium † damnis ad amicam meam:
894	ut illud acceptum sit, prius quod perdidi, hoc addam insuper.
895	sed quid video? eram atque ancillam ante aedis. adeundae haec mihi.
896	quid hic vos agitis?
896b	Ne me appella quaeso .
896c	Aha nimium saeviter.
897	Potine ut mihi molestus ne sis?
897b	Ecquid, Astaphium, litiumst?
898	Merito ecastor tibi succenset.
898b	Egon, atque isti etiam parum
899	male volo.
899b	Ego, mea voluptas, si quid peccavi prius,
900	supplicium ad te hanc mínam fero auri. si minus crédis, respice.
901	Manus vetat prius quám penes sese habeat quicquam credere.
902	puero opust cibo, opus est matri autem, opus est quae puerum lavit,
903	opus nutrici, lact ut habeat, veteris vini largiter
904	ut dies noctesque potet, ópust ligno, opust carbonibus,
905	fasciis opus est, pulvinis, cunis, incunabulis,
906	oleo opust , opus est farina, porro opus est totum diem:
907	numquam hoc uno die efficiatur opus, quin opus semper siet;
908	non enim póssunt militares pueri † etauio exducier.
909	Respice ergo, áccipe hoc, qui ístuc efficias opus.
910	Cedo, quamquam parum est.
910b	Addam etiam unam minam istuc post.
910c	Parumst.
911	Tuo arbitratu quod iubebis dabitur. da nunc savium.
912	Mitte me, inquam, odiosu's odiosus es .
912b	Nil fit, non amor, teritur dies.
913	plus decem pondo † moris pauxillisper perdidi.
914	Accipe hoc atque auferto intro.
914b	Vbi mea amicast gentium?
915	neque ruri neque hic óperis quicquam facio, corrumpor situ,
916	ita miser cubando in lecto hic expectando obdurui.
917	sed eccam video. heús amica, quid agis? mille .
917b	Quis illic est homo?
918	Quém ego ecastor mage amo quam te. 
918b	Quam me? quo modo?
919	Hoc modo, ut molestus ne sis.
919b	Iam ne abis, postquam aurum habes?
920	Condidi intro quod dedisti.
920b	Ades, amica, te adloquor.
921	At ego ad te ibam, mea delicia.
921b	Hercle vero serio,
922	quamquam ego tibi videor stultus, gaudere aliqui me volo;
923	nam quamquam tu es bella, malo tuo, nisi ego aliqui gaudeo.
924	Vin te amplectar, savium dem?
924b	Quidvis face qui gaudeam.
925	Meosne ante oculos ego illam patiar alios amplexarier?
926	mortuom hercle me hodie satiust. apstine hoc, mulier, manum,
927	nisi si te mea manu † ui in machaera et hunc vis mori.
928	Nil halapari satiust, miles, si te amari postulas;
929	auro, hau ferro deterrere potes, hunc né amem, Stratophanes.
930	Qui, malum, bella aut faceta es, quaé ames hominem isti modi?
931	Venitne in méntem tibi quod verbum in cavea dixit histrio:
932	omnes homines ad suom quaestum callent et fastidiunt.
933	Huncine hominem te amplexari tam horridum ac tam squalidum?
934	Quamquam hic squalet, quam quam hic horret, scitus et bellust mihi.
935	Dedin ego aurum—
935b	Mihi? dedisti filio cibaria.
936	nunc, si hanc tecum esse speras, alia opust auri mina.
937	Malam rem is et magnam magno opere, serva tibi viaticum.
938	Quid isti debes?
938b	Tria.
938c	Quae tria nam?
938d	Vnguenta, noctem, savium.
939	Par pari respondet. verum nunc saltem, et si istunc amas,
940	dan tu mihi de tuis deliciis † sum quicquid pauxillulum?
941	Quid id, amabo, est quod dem? dic tum super feri†
942	†capas dicit auaui consultam istuc mihi homo†
943	cave faxis volnus tibi iam cui sunt dentes ferrei.
944	Volgo ad se omnis intromittit.
944b	Abstine istac tu manum.
945	Iam hercle cum magno malo tu vapula vir strenuos.
946	Dedi ego huic aurum.
946b	Át ego argentum.
946c	†eat apale puram.
947	At ego oves et lanam, et alia multa quae poscet dabo.
948	meliust te minis certare mecum quam minaciis.
949	Lepidu's lepidus es ecastor mortalis, mi Strabax, perge obsecro.
950	Stultus atque insanus damnis certant: nos salvae sumus.
951	Age prior prompta aliquid.
951b	Immo tu prior perde et peri.
952	Em tibi talentum argenti. †Philippices est, tene tibi.
953	Tanto melior, noster esto—sed de vostro vivito.
954	Vbi est quod tu das? solve zonam, provocator. quid times?
955	Tu peregrinu's peregrinus es , hic ego habito: non cum zona ego ambulo:
956	pecua ad hanc collo in crumina ego obligata defero.
957	quid dedi! ut discinxi hominem.
957b	Immo ego vero, qui dedi.
958	I intro, amabo, i, tú eris mecum; tum tu eris mecum quidem.
959	Quid tu? quid ais? cum hocin eris ? ego ero posterior, qui dedi?
960	Tu dedisti iam, hic daturust: ictuc habeo, hoc expeto.
961	verum utrique mos geratur amborum ex sententia.
962	Fiat. ut rem gnatam video, hoc accipiundumst quod datur.
963	Meum quidem te lectum certe óccupare non sinam.
964	Lepide ecastor aucupavi atque ex mea sententia,
965	meamque ut rem video bene gestam, vostram rursum bene geram:
966	†romabo si quis animatust facere, faciat ut sciam.
967	Veneris causa adplaudite: eius haec in tutelast fabula.
968	spectatores, bene valete, plaudite atque exurgite.
