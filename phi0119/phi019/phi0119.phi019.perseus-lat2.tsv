1	Sequere hac me, gnata, ut munus fungaris tuom.
2	Sequor, sed finem fore quem dicam nescio.
3	Adest. em illaé sunt aedes, i intro nunciam.—
4	nunc, ne quis erret vostrum, paucis in viam
5	deducam, si quidem operam dare promittitis.
6	nunc igitur primum quaé ego sim et quae illaec siet,
7	huc quae abiit intro, dicam, si animum advortitis.
8	primum mihi Plautus nomen Luxuriae indidit;
9	tum hánc mihi gnatam esse voluit Inopiam.
10	sed ea huc quid introierit impulsu meo
11	accipite et date vocivas aures dum eloquor.
12	adulescens quidam est, quí in hisce habitat aedibus;
13	is rem paternam me adiutrice perdidit.
14	quoniam ei, qui me aleret, nil video esse relicui,
15	dedi ei meam gnatam, quicum aétatem exigat.
16	sed de argumento ne exspectetis fabulae:
17	senes qui huc venient, ei rem vobis aperient.
18	huic Graece nomen est Thensauro fabulae:
19	Philemo scripsit, Plautus vertit barbare,
20	nomen Trinummo fecit, nunc hoc vos rogat
21	ut liceat possidere hanc nomen fabulam.
22	tantum est. valete, adeste cum silentio.—
23	Amicum castigare ob meritam noxiam
24	immoene est facinus, verum in aetate utile
25	et conducibile. nám ego amicum hodie meum
26	concastigabo pro commerita noxia,
27	invitus, ni id me invitet ut faciam fides.
28	nam hic nimium morbus mores invasit bonos;
29	ita plerique omnes iam sunt intermortui.
30	sed dum illi aegrotant, interim mores mali
31	quasi herba inrigua succrevere uberrime:
32	eorúm licet iam metere messem maxumam,
33	neque quicquam hic nunc est vile nisi mores mali.
34	nimioque hic pluris pauciorum gratiam
35	faciunt pars hominum quam id quod prosint pluribus.
36	ita vincunt illud conducibile gratiae,
37	quae in rebus multis opstant odiosaeque sunt
38	remoramque faciunt rei privatae et publicae.
39	Larem corona nostrum decorari volo.
40	uxor, venerare ut nobis haec habitatio
41	bona fausta felix fortunataque evenat—
42	teque ut quam primum possim videam emortuam.
43	Hic ille ést, senecta aetate qui factust puer,
44	qui admisit in se culpam castigabilem.
45	adgrediar hominem.
45b	Quoia hic vox prope me sonat?
46	Tui benevolentis, sí ita es ut ego te volo,
47	sin aliter es, inimici atque irati tibi.
48	O amice, salve, átque aequalis. ut vales,
49	Megaronides?
49b	Et tu edepol salve, Callicles.
50	Valen? valuistin?
50b	Valeo, et valui rectius.
51	Quid tua agit uxor? ut valet?
51b	Plus quam ego volo.
52	Bene hercle est illam tibi valere et vivere.
53	Credo hercle te gaudere, si quid mihi mali est.
54	Omnibus amicis quod mihi est cupio esse idem.
55	Eho tu, tua uxor quid agit?
55b	Immortalis est,
56	vivit victuraque est.
56b	Bene hercle nuntias,
57	deosque óro ut vitae tuae superstes suppetat.
58	Dum quidem hercle tecum nupta sit, sane velim.
59	Vin commutemus, tuam ego ducam et tu meam?
60	faxo haud tantillum dederis verborum mihi.
61	Namque enim tu, credo, me imprudentem obrepseris.
62	Ne tu hercle faxo haud nescias quam rem egeris.
63	Habeas ut nanctu's nanctus es : nota mala res optumast.
64	nam ego nunc si ignotam capiam, quid agam nesciam.
65	Edepol proinde ut diu vivitur, bene vivitur.
66	sed hoc ánimum advorte atque aufer ridicularia;
67	nam ego dedita opera huc ad te advenio.
67b	Quid venis?
68	Malis te ut verbis multis multum obiurigem.
69	Men?
69b	Numquis est hic alius praeter me atque te?
70	Nemost.
70b	Quid tu igitur rogitas, tene obiurigem?
71	nisi tu me mihimet censes dicturum male.
72	nam si in te aegrotant artes antiquae tuae,
72a	sin immutare vis ingenium moribus
73	aut si demutant mores ingenium tuom
74	neque eos antiquos servas, ast captas novos
75	omnibus amicis morbum tu incuties gravem,
76	ut te videre audireque aegroti sient.
77	Qui in mentem venit tibi istaec dicta dicere?
78	Quia omnís bonos bonasque adcurare addecet,
79	suspicionem et culpam ut ab se segregent.
80	Non potest utrumque fieri.
80b	Quapropter?
80c	Rogas?
81	ne admittam culpam, ego meo sum promus pectori:
82	suspicio est in pectore alieno sita.
83	nam nunc ego si te surrupuisse suspicer
84	Iovi coronam de capite ex Capitolio,
85	qui in columine astat summo: si id non feceris
86	atque id tamen mihi lubeat suspicarier,
87	qui tu id prohibere me potes ne suspicer?
88	sed istúc negoti cupio scire quid siet.
89	Haben tu amicum aut familiarem quempiam,
90	quoi pectus sapiat?
90b	Edepol haud dicam dolo:
91	sunt quos scio esse amicos, sunt quos suspicor,
92	sunt quorum ingenia atque animos nequeo noscere,
93	ad amici partem an ad inimici pervenant;
94	sed tu ex amicis mi es certis certissimus.
95	si quid scis me fecisse inscite aut improbe,
96	†si id me non accusas, tute ipse obiurgandus es.
96b	Scio;
97	et, si alia huc causa ad te adveni, aequom postulas.
98	Expecto si quid dicas.
98b	Primumdum omnium,
99	male dictitatur tibi volgo in sermonibus:
100	turpilucricupidum te vocant cives tui;
101	tum autem sunt alii, qui te volturium vocant:
102	hostisne an civis comedis, parvi pendere.
103	haec cum audio in te dici, discrucior miser.
104	Est atque non est mi in manu, Megaronides:
105	quin dicant, non est; merito ut ne dicant, id est.
106	Fuitne híc tibi amicus Charmides?
106b	Est et fuit.
107	id ita esse ut credas, rem tibi auctorem dabo.
108	nam postquam hic eius rem confregit filius
109	videtque ípse ad paupertatem protractum esse se
110	suamque filiam esse adultam virginem,
111	simul eius matrem suamque uxorem mortuam,
112	quoniam hinc iturust ipsus in Seleuciam,
113	mihi conmendavit virginem gnatam suam
114	et rem suam omnem et illúm corruptum filium.
115	haec, si mihi inimicus esset, credo haud crederet.
116	Quid tu, adulescentem, quem esse corruptum vides,
117	qui tuae mandatus est fide et fiduciae,
118	quin eum restituis, quin ad frugem conrigis?
119	ei rei óperam dare te fuerat aliquanto aequius,
120	si qui probiorem facere posses, non uti
121	in eandem tute accederes infamiam
122	malumque ut eius cum tuo mísceres malo.
123	Quid feci?
123b	Quod homo nequam.
123c	Non istuc meumst.
124	Emistin de adulescente has aedes (quid taces?)
125	ubi nunc tute habitas?
125b	Emi atque argentum dedi,
126	minas quadraginta, adulescenti ipsi in manum.
127	Dedistín argentum?
127b	Factum, neque facti piget.
128	Edepol fide adulescentem mandatum malae.
129	dedistíne hoc facto ei gladium, qui se occideret?
130	quid secus est aut quid interest dare te in manus
131	argentum amanti homini adulescenti, animi impoti,
132	qui exaedificaret suam incohatam ignaviam?
133	Non ego illi argentum redderem?
133b	Non redderes,
134	neque de illo quicquam neque emeres neque venderes,
135	nec qui deterior esset faceres copiam.
136	inconciliastin eum qui mandatust tibi,
137	ille quí mandavit, eum exturbasti ex aedibus?
138	edepol mandatum pulchre et curatum probe;
139	crede huic tutelam: suam melius rem gesserit.
140	Subigis maledictis me tuis, Megaronides,
141	novo modo adeo, ut quod meae concreditumst
142	taciturnitati clam, fide et fiduciae,
143	ne enuntiarem quoiquam neu facerem palam,
144	ut mihi necesse sit iam id tibi concredere.
145	Mihi quod credideris sumes ubi posiveris.
146	Circumspicedum te, ne quis adsit arbiter
147	nobis, et quaeso identidem circumspice.
148	Ausculto si quid dicas.
148b	Si taceas, loquar.
149	quoniam hinc est profecturus peregre Charmides,
150	thensaurum demonstravit mihi in hisce aedibus,
151	hic in conclavi quodam—sed circumspice.
152	Nemost.
152b	Nummorum Philippeum ad tria milia.
153	id solus solum per amicitiam et per fidem
154	flens me obsecravit suo ne gnato crederem
155	neu quoiquam unde ad eum id posset permanascere.
156	nunc si ille huc salvos revenit, reddam suom sibi;
157	si quid eo fuerit, certe illius filiae,
158	quae mihi mandatast, habeo dotem únde dem,
159	ut eam in se dignam condicionem conlocem.
160	Pro di immortales, verbis paucis quam cito
161	alium fecisti me, alius ad te veneram.
162	sed ut occepisti, perge porro proloqui.
163	Quid tibi ego dicam, qui illius sapientiam
164	et meam fidelitatem et celata omnia
165	paene ille ignavos funditus pessum dedit.
166	Quidum?
166b	Quia, ruri dum sum ego unos sex dies,
167	me apsente atque insciente, inconsultu meo,
168	aedis venalis hasce inscripsit litteris.
169	Adesurivit magis et ínhiavit acrius
170	lupus, observavit dum dormitarent canes:
171	gregem universum voluit totum avortere.
172	Fecisset edepol, ni haec praesensisset canes.
173	sed nunc rogare ego vicissim te volo:
174	quid fuit officium meum me facere? face sciam;
175	utrum indicare me ei thensaurum aequom fuit,
176	adversum quam eius me opsecravisset pater,
177	an ego alium dominum paterer fieri hisce aedibus?
178	qui emisset, eius essetne ea pecunia?
179	emi egomet potius aedis, argentum dedi
180	thensauri causa, ut salvom amico traderem.
181	neque adeo hasce emi mihi nec usurae meae:
182	illi redemi rusum, a me argentum dedi.
183	haec sunt: si recte seu pervorse facta sunt,
184	ego me fecisse confiteor, Megaronides.
185	em mea malefacta, em meam aváritiam tibi;
186	hascine propter res maledicas famas ferunt.
187	παῦσαι , vicisti castigatorem tuom:
188	occlusti linguam, nihil est quod respondeam.
189	Nunc ego te quaeso ut me opera et consilio iuves
190	communicesque hanc mecum meam provinciam.
191	Polliceor operam.
191b	Ergo ubi eris paulo post?
191c	Domi.
192	Numquid vis?
192b	Cures tuam fidem.
192c	Fíet sedulo.
193	Sed quid ais?
193b	Quid vis?
193c	Vbi nunc adulescens habet?
194	Posticulum hoc recepit, quom aedis vendidit.
195	Istuc volebam scire. i sane nunciam.
196	sed quid ais? quid nunc virgo? nempe apud te ést?
196b	Itast,
197	iuxtaque eam cúro cum mea.
197b	Recte facis.
198	Numquid, prius quam abeo, me rogaturu's rogaturus es ?—
198b	Vale.
199	nihil est profecto stultius neque stolidius
200	neque mendaciloquius neque argutum magis,
201	neque confidentiloquius neque peiurius,
202	quam urbani assidui cives, quos scurras vocant.
203	atque egomet me adeo cum illis una ibidem traho,
204	qui illorum verbis falsis acceptor fui,
205	qui omnia se simulant scire neque quicquam sciunt.
206	quod quísque in animo habet aut habiturust sciunt,
207	sciunt íd quod in aurem rex reginae dixerit,
208	sciunt quod Iuno fabulatast cum Iove;
209	quae neque futura neque sunt, tamen illi sciunt.
210	falson an vero laudent, culpent quem velint,
211	non flocci faciunt, dum illud quod lubeat sciant.
212	omnes mortales hunc aiebant Calliclem
213	indignum civitate hac esse et vivere,
214	bonis qui hunc adulescentem evortisset suis.
215	ego de eórum verbis famigeratorum insciens
216	prosilui amicum castigatum innoxium.
217	quod si exquiratur usque ab stirpe auctoritas,
218	unde quídquid auditum dicant, nisi id appareat,
219	famigeratori res sit cum damno et malo,
220	hoc ita si fiat, publico fiat bono,
221	pauci sint faxim qui sciant quod nesciunt,
222	occlusioremque habeant stultiloquentiam.—
223	Multás res simítu in meó corde vórso,
224	multum ín cogitándo dolórem indipíscor:
225	egomét me coquo ét macero ét defetígo,
226	magíster mihi éxercitór animus núnc est.
227	sed hóc non liquét neque satís cogitátumst,
228	utrám potius hárum mihi ártem expetéssam,
229	utram aétati agúndae arbitrér firmiórem:
230	amórin med án rei opsequí potius pár sit,
231	utra ín parte plús sit volúptatis vítae
232	ad aetatem agundam.
233	de hac ré mihi satis haú liquet; nisi hóc sic faciam, opínor,
234	ut utrámque rem simul éxputem, iudéx sim reusque ad eám rem.
235	ita fáciam, ita placet; omniúm primum
236	Amóris artis eloquar quem ad modum expediant.
237	numquam Ámor quemquam nisi cúpidum hominem
238	postulát se in plagas conícere:
238a	eos cúpit, eos consectátur;
239	súbdole blanditur ab re cónsulit,
239a	blandíloquentulus, harpagó, mendax,
240	cuppés, avarus, élegans, despoliator,
240a	latebrícolarum hominum córruptor,
241	blandus inops célatum indagátor.
241a	nam quí amat quod amat quom éxtemplo
242	saviís sagittatis pérculsust,
243	ílico rés foras lábitur, líquitur.
244	dá mihi hoc, mél meum, sí me amas, si aúdes .
245	ibi ille cuculus: “ocelle mi, fiat:
246	ét istuc et si ámplius vís dari, dábitur.”
247	ibi ílla pendentém ferit: iam amplius orat;
248	nón satis id ést mali, ni ámplius étiam,
249	quód ecbibit, quód comest, quód facit súmpti.
250	nóx datur: dúcitur fámilia tóta,
251	véstiplica, unctor, auri custos, flabelliferae, sandaligerulae,
252	cantrices, cistellatrices, nuntii, renuntii,
253	raptóres panis et peni;
254	fit ípse, dum illis comis est, inóps amator.
255	haec égo quom ago cúm meo animo ét recolo,
256	ubi quí eget, quam preti sít parvi:
257	apagé te, Amor, nón places níl te utor;
258	quamquam íllud est dúlce, esse ét bibere,
259	Amór amara dát tamen, satis quod aegre sit:
260	fugit fórum, fugitat suos cógnatos,
261	fugat ípsus se ab suo cóntutu,
262	neque eúm sibi amicum vólunt dici.
263	millé modis, Amor, ignórandu's ignorandus es ,
264	procul abhibendu's abhibendus es atque abstandu's abstandus es ,
265	nam qui ín amorem praecípitavit,
266	peiús perit quasi saxó saliat:
267	apagé te, Amor, tuas res tíbi habeto,
268	Amor, míhi amicus ne fúas umquam;
269	sunt támen quos miseros máleque habeas,
270	quos tíbi obnoxios fecísti.
271	certúmst ad frugem adplicáre animum,
272	quamquam íbi labos grandis cápitur.
273	boni síbi haec expetúnt, rem, fídem, honorem,
274	gloriam ét gratiam: hoc probis prétiumst.
275	eo míhi magis lubet cum próbis potius
275a	quam cum ímprobis vivere vánidicis.
276	Quo illíc homo foras se pénetravit ex
277	aedíbus?
277b	Pater, adsum, imperá quidvis,
278	neque tíbi ero in mora neque látebrose
279	me abs tuó conspectu occúltabo.
280	Féceris pár tuis ceteris fáctis,
281	patrém tuom si pércoles per pietatem.
282	nólo ego cum ímprobis té viris, gnáte mi,
283	neque ín via, neque ín foro necúllum sermonem éxsequi
284	nóvi ego hoc saeculum móribus quíbus siet:
285	malús bonum malum ésse volt, ut sít sui similis;
286	turbánt, miscent morés mali: rapáx avarus ínvidus
287	sacrúm profanum, públicum privátum habent, hiúlca gens.
288	haec égo doleo, haec súnt quae me excruciánt, haec dies
289	noctésque tibi canto út caveas.
290	quod mánu non queunt tangére tantum fas hábent quo manus abstíneant,
291	cetéra: rape trahe, fuge láte—lacrumas
292	haec míhi quom video elíciunt,
293	quia ego ád hoc genus hominum dúravi.
294	quin príus me ad plures pénetravi?
295	nam hi móres maiorúm laudant, eosdém lutitant quos cónlaudant.
296	hisce égo de artibus gratiám facio, ne cólas neve imbuas íngenium.
297	meo módo et moribus vivito ántiquis,
298	quae ego tíbi praecipio, ea fácito.
299	nihil égo istos moror faeceós mores, turbidós, quibus boni dedécorant se.
300	haec tíbi si mea imperiá capesses, multá bona in pectore cónsident.
301	Sémper ego usque ad hanc aetatem ab ineunte adulescentia
302	tuis servivi servitutem imperiis et praeceptis, pater.
303	pro ingenio ego me liberum esse ratus sum, pro imperio tuo
304	meum animum tibi servitutem servire aequom censui.
305	Quí homo cum animo inde ab ineunte aetate depugnat suo,
306	utrum itane esse mavelit ut eum animus aequom censeat,
307	an ita potius ut parentes eum esse et cognati velint:
308	si animus hominem pepulit, actumst: animo servit, non sibi;
309	si ipse animum pepulit, dum vivit victor victorum cluet.
310	tu si animum vicisti potius quam animus te, est quod gaudeas.
311	nimio satiust, ut opust té ita ésse, quam ut animo lubet:
312	qui animum vincunt, quam quos animus, semper probiores cluent.
313	Istaec ego mi semper habui aetati integumentum meae;
314	ne penetrarem me usquam ubi esset damni conciliabulum
315	neu noctu irem obambulatum neu suom adimerem alteri
316	neu tibi aegritudinem, pater, párerem, parsi sedulo:
317	sarta tecta tua praecepta usque habui mea modestia.
318	Quid exprobras? bene quod fecisti tibi fecisti, non mihi;
319	mihi quidem aetas actast ferme: tua istuc refert maxime.
320	is probus est quem paenitet quam probus sit et frugi bonae;
321	qui ipsus sibi satis placet, nec probus est nec frugi bonae:
322	qui ipsus se contemnit, in eost indoles industriae.
323	bene facta bene factis aliis pertegito, ne perpluant.
324	Ob eam rem haec, pater, autumavi, quia res quaedamst quam volo
325	ego me abs te exorare.
325b	Quid id est? dare iam veniam gestio.
326	Adulescenti hinc genere summo, amico atque aequali meo,
327	minus qui caute et cogitate suam rem tractavit, pater,
328	bene volo ego illi facere, si tu non nevis.
328b	Nempe dé tuo?
329	De meo: nam quod tuomst meumst, ómne meumst autem tuom.
330	Quid is? egetne?
330b	Eget.
330c	Habuitne rem?
330d	Habuit.
330e	Quí eam perdidit?
331	publicisne adfinis fuit an maritumis negotiis?
332	mercaturan, an venales habuit ubi rem perdidit?
333	Nihil istorum.
333b	Quid igitur?
333c	Per comitatem edepol, pater;
334	praeterea aliquantum animi causa in deliciis disperdidit.
335	Edepol hominem praemandatum ferme familiariter,
336	qui quidem núsquam per virtutem rem confregit, atque eget;
337	nil moror eum tíbi esse amicum cum eius modi virtutibus.
338	Quia sine omni malitiast, tolerare eius égestatem volo.
339	De mendico male meretur qui ei dat quod edit aut bibat;
340	nam et illud quod dat perdit ét illi prodit vitam ad miseriam.
341	non eo haec díco, quin quae tu vis ego velim et faciam lubens:
342	sed ego hoc verbum quom illi quoidam dico, praemonstro tibi,
343	ut ita te aliorum miserescat, ne tis alios misereat.
344	Deserere illum et deiuvare in rebus advorsis pudet.
345	Pol pudere quam pigere praestat, totidem litteris.
346	Edepol, deum virtute dicam, pater, et maiorum et tua
347	multa bóna bene parta habemus, bene si amico feceris
348	ne pigeat fecisse, ut potius pudeat si non feceris.
349	De magnis divitiis si quid demas, plus fit an minus?
350	Minus, pater; sed civi immuni scin quid cantari solet?
351	“quod habes né habeas et illúc quod non habes habeas, malum,
352	quandoquidem nec tibi bene esse pote pati neque alteri.”
353	Scio equidem istuc ita solere fieri; verum, gnate mi,
354	is est immunis, cui nihil est qui munus fungatur suom.
355	Deum virtute habemus et qui nosmet utamur, pater,
356	et aliis qui comitati simus benevolentibus.
357	Non edepol tibi pernegare possum quicquam quod velis.
358	cuí egestatem tolerari vis? eloquere audacter patri.
359	Lesbonico huic adulescenti, Charmidai filio,
360	qui illic habitat.
360b	Quin comedit quod fuit, quod non fuit?
361	Ne opprobra, pater; múlta eveniunt homini quae volt, quae nevolt.
362	Mentire edepol, gnate, atque id nunc facis haud consuetudine.
363	nam sapiens quidem pol ipsus fingit fortunam sibi:
364	eo non multa quae nevolt eveniunt, nisi fictor malust.
365	Multa illi opera opust ficturae, qui se fictorem probum
366	vitae agundae esse expetit: sed hic admodum adulescentulust.
367	Non aetate, verum ingenio apiscitur sapientia;
368	sapienti aetas condimentum, sapiens aetati cibust.
369	agedum eloquere, quid dare illi nunc vis?
369b	Nil quicquam, pater;
370	tu modo ne me prohibeas accipere, si quid det mihi.
371	An eo egestatem ei tolerabis, si quid ab illo acceperis?
372	Eo, pater.
372b	Pol ego istam volo me rationem edoceas.
372c	Licet.
373	scin tu illum quo genere natus sit?
373b	Scio, adprime probo.
374	Soror illi est adulta virgo grandis: eam cupio, pater,
375	ducere uxorem sine dote.
375b	Sine dote uxorem?
375c	Ita;
376	tua re salva hoc pacto ab illo summam inibis gratiam,
377	neque commodius ullo pacto ei poteris auxiliarier.
378	Egone indotatam te uxorem ut patiar?
378b	Patiundumst, pater;
379	et eo pacto addideris nostrae lepidam famam familiae.
380	Multa ego possum docta dicta et quamvis facunde loqui,
381	historiam veterem atque antiquam haec mea senectus sustinet;
382	verum ego quando te et amicitiam et gratiam in nostram domum
383	video adlicere, etsi adversatus tibi fui, istac iudico:
384	tibi permitto; posce, duce.
384b	Di te servassint mihi.
385	sed adde ad istam gratiam unum.
385b	Quid id est autem unum?
385c	Eloquar.
386	tute ad eum adeas, tute concilies, tute poscas.
386b	Eccere.
387	Nimio citius transiges: firmum omne erit quod tu egeris.
388	gravius tuom erit unum verbum ad eam rem quam centum mea.
389	Ecce autem in benignitate hoc repperi, negotium.
390	dabitur opera.
390b	Lepidus vivis. haec sunt aedes, hic habet;
391	Lesbonico est nomen. age, rem cura. ego te opperiar domi.—
392	Non optuma haec sunt, neque ut ego aequom censeo;
393	verum meliora sunt quam quae deterruma.
394	sed hoc me únum consolatur atque animum meum,
395	quia qui nihil aliud nisi quod sibi soli placet
396	consulit advorsum filium, nugas agit:
397	miser ex animo fit, factius nihilo facit.
398	suae senectúti is acriorem hiemem parat,
399	quom illam importunam tempestatem conciet.
400	sed aperiuntur aedes quo ibam: commodum
401	ipse exit Lesbonicus cum servo foras.
402	Minus quíndecim dies sunt, quom pro hisce aedibus
403	minas quadraginta accepisti a Callicle.
404	estne hoc quod dico, Stasime?
404b	Quom considero,
405	meminisse videor fieri.
405b	Quid factumst eo?
406	Comessum, expotum; exussum: elotum in balineis,
407	piscator, pistor apstulit, lanii, coqui,
408	holitores, myropolae, aucupes: confit cito;
409	non hercle minus divorse distrahitur cito,
410	quam si tu obicias formicis papaverem.
411	Minus hercle in istis rebus sumptumst sex minis.
412	Quid quod dedisti scortis?
412b	Ibidem una traho.
413	Quid quod égo defrudavi?
413b	Em, istaec ratio maxumast.
414	Non tibi illud apparere, si sumas, potest;
415	nisi tu immortale rere esse argentum tibi.
416	Sero atque stulte, prius quod cautum oportuit,
417	postquam comedit rem, post rationem putat.
418	Nequaquam argenti ratio comparet tamen.
419	Ratio quidem hercle apparet: argentum οἴχεται .
420	minas quadraginta accepisti a Callicle,
421	et ille aédis mancipio abs te accepit?
421b	Admodum.
422	Pol opino adfinis noster aedis vendidit;
423	pater quom peregre veniet, in portast locus,
424	nisi forte in ventrem filio conrepserit.
425	Trapezítae mille drachumarúm Olympico,
426	quas de ratione dehibuisti, redditae?
427	Nempe quás spopondi.
427b	Immó quas dependi inquito
427a	†qua sponsione pronuper tu exactus es
428	pro illo adulescente, quem tu esse aibas divitem.
429	Factum.
429b	Vt quidem illud perierit.
429c	Factum id quoque est.
430	nam nunc eum vidi miserum et me eius miseritumst.
431	Miseret te aliorum, tui nec miseret nec pudet.
432	Tempust adeundi.
432b	Éstne hic Philto qui advenit?
433	is herclest ipsus.
433b	Edepol né ego istum velim
434	meum fíeri servom cum suo peculio.
435	Erum atque servom plurumum Philto iubet
436	salvere, Lesbonicum et Stasimum.
436b	Di duint
437	tibi, Philto, quaequomque optes. quid agit filius?
438	Bene volt tibi.
438b	Edepol mutuom mecum facit.
439	Nequam illud verbumst bene volt , nisi qui bene facit.
440	ego quoque volo esse liber: nequiquam volo;
441	hic postulet frugi esse: nugas postulet.
442	Meus gnátus me ad te misit, inter te atque nos
443	adfinitatem ut conciliarem et gratiam.
444	tuam vólt sororem ducere uxorem; et mihi
445	sententia eademst et volo.
445b	Hau nosco tuom:
446	bonis tuis rebus meas res inrides malas.
447	Homo ego sum, homo tu es: ita me amabit Iuppiter,
448	neque te derisum advenio neque dignum puto.
449	verum hoc quod dixi: meus me oravit filius,
450	ut tuam sororem poscerem uxorem sibi.
451	Mearúm me rerum novisse aequomst ordinem.
452	cum vostra nostra non est aequa factio.
453	adfinitatem vobis aliam quaerite.
454	Satin tu es sanus mentis aut animi tui,
455	qui condicionem hanc repudies? nam illum tibi
456	ferentárium esse amicum inventum intellego.
457	Abin hínc dierecte?
457b	Si hercle ire occipiam, votes.
458	Nisi quid me aliud vis, Philto, respondi tibi.
459	Benigniorem, Lesbonice, te mihi,
460	quam nunc experior esse, confido fore;
461	nam et stulte facere et stulte fabularier,
462	utrumque, Lesbonice, in aetate hau bonumst.
463	Verum hercle hic dicit.
463b	Oculum ego ecfodiam tibi,
464	si verbum addideris.
464b	Hercle qui dicam tamen;
465	nam si sic non licebit, luscus dixero.
466	Ita tu nunc dicis, non esse aequiperabiles
467	vostras cum nostris factiones atque opes?
468	Dico.
468b	Quid? nunc si in aedem ad cenam veneris
469	atque ibi opulentus tibi par forte obvenerit
470	(adposita cena sit, popularem quam vocant),
471	si illi congestae sint epulae a cluentibus:
472	si quid tibi placeat quod illi congestum siet,
473	edisne an incenatus cum opulento accubes?
474	Edim, nisi si ille votet.
474b	At pol ego etsi votet
475	edim, atque ambabus malis expletis vorem,
476	et quod illi placeat praeripiam potissimum,
477	neque illí concedam quicquam de vita mea.
478	verecundari neminem ápud mensam decet,
479	nam ibi de divinis atque humanis cernitur.
480	Rem fabulare.
480b	Non tibi dicam dolo:
481	decedam ego illi de via, de semita,
482	de honore populi; verum quod ad ventrem attinet,
483	non hercle hoc longe, nisi me pugnis vicerit.
484	cena hac annona est sine sacris hereditas.
485	Semper tu hoc facito, Lesbonice, cogites,
486	id optumum esse, tute uti sis optumus;
487	si id nequeas, saltem ut optumis sis proxumus.
488	nunc condicionem hanc, quam ego fero et quam abs te peto,
489	dare atque accipere, Lesbonice, te volo.
490	di divites sunt, deos decent opulentiae
491	et factiones, verum nos homunculi,
492	satillum animai qui quom extemplo emisimus,
493	aequo mendicus atque ille opulentissimus
494	censetur censu ad Acheruntem mortuos.
495	Mirum quin tu illo tecum divitias feras.
496	ubi mortuos sis, ita sis ut nomen cluet.
497	Nunc ut scias hic factiones atque opes
498	non esse neque nos tuam neglegere gratiam,
499	sine dote posco tuam sororem filio.
500	quae res bene vortat—habeon pactam? quid taces?
501	Pro di immortales, condicionem quoius modi.
502	Quin fabulare di bene vortant, spondeo ?
503	Eheú ubi usus nil erat dícto, spondeo
504	dicebat; nunc hic, quom opus est, non quit dicere.
505	Quom adfinitate vostra me arbitramini
506	dignum, habeo vobis, Philto, magnam gratiam.
507	sed si haec res graviter cecidit stultitia mea,
508	Philto, est ager sub urbe hic nobis: eum dabo
509	dotem sorori; nam is de divitiis meis
510	solus superfit praeter vitam relicuos.
511	Profecto dotem nil moror.
511b	Certumst dare.
512	Nostramne, ere, vis nutricem, quae nos educat,
513	abalienare a nobis? cave sis feceris.
514	quid edemus nosmet postea?
514b	Etiam tu taces?
515	tibi ego rationem reddam?
515b	Plane periimus,
516	nisi quid ego comminiscor. Philto, te volo.
517	Si quid vis, Stasime.
517b	Huc cóncede aliquantum.
517c	Licet.
518	Arcano tibi ego hoc dico, ne ille ex te sciat
519	neve alius quisquam.
519b	Crede audacter quidlubet.
520	Per deos atque homines dico, ne tu illunc agrum
521	tuom síris umquam fieri neque gnati tui.
522	ei rei argumenta dicam.
522b	Audire edepol lubet.
523	Primum omnium olim terra cum proscinditur,
524	in quinto quoque sulco moriuntur boves.
525	Apage, Acheruntis ostium in vostrost agro.
526	Tum vinum prius quam coctumst pendet putidum.
527	Consuadet homini, credo. etsi scelestus est,
528	at mi infidelis non est.
528b	Audi cetera.
529	post id, frumenti quom alibi messis maximast,
530	tribus tántis illi minus redit quam opseveris.
531	Em istic oportet opseri mores malos,
532	si in opserendo possint interfieri.
533	Neque umquam quisquamst, quoius ille ager fuit,
534	quin pessume ei res vorterit: quoium fuit,
535	alii exulatum abierunt, alii emortui,
536	alii se suspendere. em nunc hic quoius est,
537	ut ad incitas redactust.
537b	Apage a me istum agrum.
538	Magis apage dicas, si omnia ex me audiveris.
539	nam fulguritae sunt alternae árbores;
540	sues moriuntur angina acerrume;
541	oves scabrae sunt, tam glabrae, em, quam haec est manus.
542	tum autem Surorum, genus quod patientissumumst
543	hominum, nemo extat qui ibi sex menses vixerit:
544	ita cuncti solstitiali morbo decidunt.
545	Credo ego istuc, Stasime, ita esse; sed Campans genus
546	multo Surorum iam antidit patientia.
547	sed istést ager profecto, ut te audivi loqui,
548	malos in quem omnes publice mitti decet,
549	sicut fortunatorum memorant insulas,
550	quo cuncti qui aetatem egerint caste suam
551	conveniant; contra istoc detrudi maleficos
552	aequom videtur, qui quidem istius sit modi.
553	Hospitium est calamitatis: quid verbis opust?
554	quamvis malam rem quaeras, illic reperias.
555	At tu hercle et illi et alibi.
555b	Cave sis dixeris
556	me tibi dixisse hoc.
556b	Dixisti arcano satis.
557	Quin hic quidem cúpit illum ab se abalienarier,
558	si quem reperire possit cui os sublinat.
559	Meus quídem hercle numquam fiet.
559b	Si sapies quidem.
560	lepide hercle dé agro ego hunc senem deterrui;
561	nam qui vivamus nihil est, si illum amiserit.
562	Redeo ad te, Lesbonice.
562b	Dic sodes mihi,
563	quid hic est locutus tecum?
563b	Quid censes? homost:
564	volt fieri liber, verum quod det non habet.
565	Et ego esse locuples, verum nequiquam volo.
566	Licitumst, si velles; nunc, quom nihil est, non licet.
567	Quid tecum, Stasime?
567b	De istoc quod dixti modo:
568	si ante voluisses, esses; nunc sero cupis.
569	De dote mecum convenire nil potest:
570	quid tibi lubet tute agito cum nato meo.
571	nunc tuam sororem filio posco meo.
572	quae res bene vortat. quid nunc? etiam consulis?
573	Quid istíc? quando ita vis: di bene vortant. spondeo.
574	Numquam edepol quoiquam tam expectatus filius
575	natus quam illuc est spondeo natum mihi.
576	di fortunabunt vostra consilia.
576b	Ita volo.
577	Sed, Stasime, abi huc ad meam sororem ad Calliclem,
578	dic hoc negoti quo modo actumst.
578b	Ibitur.
579	Et gratulator meae sorori.
579b	Scilicet.
580	I hac, Lesbonice, mecum, ut coram nuptiis
581	dies cónstituatur; eadem haec confirmabimus.—
582	Tu ístuc cura quod iussi. ego iam hic ero.—
583	dic Callicli, me ut convenat.
583b	Quin tu i modo.
584	De dote ut videat quid opus sit facto.
584b	I modo.
585	Nam certumst sine dote haud dare.
585b	Quin tu i modo.
586	Neque enim illi damno umquam esse patiar
586b	Abi modo.
587	Meam néglegentiam.
587b	I modo.
587c	Nullo modo
588	aequom videtur quin quod peccarim
588b	I modo.
589	Potissimum mi id obsit.
589b	I modo.
589c	O pater,
590	enumquam aspiciam te?—
590b	I modo, i modo, i modo.
591	tandem impetravi abiret. di vestram fidem,
592	edepol re gesta pessume gestam probe,
593	si quidem ager nobis salvos est; etsi admodum
594	in ambiguo est etiam nunc quid ea re fuat.
595	sed id si alienatur, actumst de collo meo,
596	gestandust peregre clupeus, galea, sarcina:
597	effugiet ex urbe, ubi erunt factae nuptiae,
598	ibít istac, aliquo, in maximam malam crucem,
599	latrocinatum, aut in Asiam aut in Ciliciam.
600	ibo huc quo mi imperatumst, etsi odi hanc domum,
601	postquam exturbavit hic nós ex nostris aedibus.—
602	Quó modo tu istuc, Stasime, dixti?
602b	Nostrum erilem filium
603	Lesbonicum suam sororem despondisse. em hoc modo.
604	Cuí homini despondit?
604b	Lysiteli Philtonis filio,
605	sine dote.
605b	Sine dote ille illam in tantas divitias dabit?
606	non credibile dicis.
606b	At tu édepol nullus creduas.
607	si hoc non credis, ego credidero—
607b	Quid?
607c	Me nihili pendere.
608	Quam dudum istuc aut ubi actumst?
608b	Ilico hic ante ostium,
609	tam modo, inquit Praenestinus.
609b	Tanton in re perdita,
610	quam in re salva Lesbonicus factus est frugalior?
611	Atque equidem ipsus ultro venit Philto oratum filio.
612	Flagitium quidem hercle fiet, nisi dos dabitur virgini.
613	postremo edepol ego istam rem ad me áttinere intellego.
614	ibo ad meum castigatorem atque ab eo consilium petam.—
615	Propemodum quid illic festinet sentio et subolet mihi:
616	ut agro evortat Lesbonicum, quando evortit aedibus.
617	o ere Charmides, quam apsenti hic tua res distrahitur tibi!
618	utinam te rediisse salvom videam, ut inimicos tuos
619	ulciscare, ut míhi, ut erga te fui et sum, referas gratiam.
620	nimium difficilest reperiri amicum ita ut nomen cluet,
621	quoi tuam quom rem credideris, síne omni cura dormias.
622	sed generum nostrum ire eccillum video cum adfini suo.
623	nescio quíd non satis inter eos convenit: celeri gradu
624	eunt uterque, ille reprehendit hunc priorem pallio.
625	haud ineuscheme astiterunt. huc aliquantum apscessero:
626	est lubido orationem audire duorum adfinium.
627	Sta ilico, noli avorsari neque te occultassis mihi.
628	Potin ut me ire quo profectus sum sinas?
628b	Si in rem tuam,
629	Lesbonice, esse videatur, gloriae aut famae, sinam.
630	Quod est facillumum, facís.
630b	Quid id est?
630c	Amico iniuriam.
631	Neque meumst neque facere didici.
631b	Indoctus quam docte facis.
632	quid faceres, si quis docuisset te, ut sic odio esses mihi?
633	qui bene cum simulas facere mihi te, male facis, male consulis.
634	Egone?
634b	Tune.
634c	Quid male facio?
634d	Quod ego nolo, id cum facis.
635	Tuae rei bene consulere cupio.
635b	Tu mihi es melior quam egomet mihi?
636	sat sapio, satis in rem quae sint meam ego conspicio mihi.
637	An id est sapere, ut qui beneficium a benevolente repudies?
638	Nullum beneficium ésse duco id quod quoi facias non placet.
639	scio ego et sentio ipse quid agam, neque mens officio migrat,
640	nec tuis depellar dictis quin rumori serviam.
641	Quid ais? nam retineri nequeo quin dicam ea quae promeres:
642	itan tandem hanc maiores famam tradiderunt tibi tui,
643	ut virtute eorum anteparta per flagitium perderes?
644	atque honori posterorum tuorum ut vindex fieres,
645	tibi paterque avosque facilem fecit et planam viam
646	ad quaerundum honorem: tu fecisti ut difficilis foret,
647	culpa maxume et desidia tuisque stultis moribus.
648	praeoptavisti, amorem tuom uti virtuti praeponeres.
649	nunc te hoc pacto credis posse optegere errata? aha, non itast:
650	cape sis virtutem animo et corde expelle desidiam tuo:
651	in foro operam amicis da, ne in lecto amicae, ut solitus es.
652	atque ego istum agrum tíbi relinqui ób eam rem enixe expeto,
653	ut tibi sit qui te corrigere possis, ne omnino inopiam
654	cives obiectare possint tibi, quos tu inimicos habes.
655	Omnia ego istaec quae tu dixti scio, vel exsignavero,
656	ut rem patriam et gloriam maiorum foedarim meum:
657	scibam ut esse me deceret, facere non quibam miser;
658	ita vi Veneris vinctus, otio captus in fraudem incidi.
659	et tibi nunc, proinde ut merere, summas habeo gratias.
660	At operam perire meam sic et te haec dicta corde spernere †
661	perpeti nequeo, simul me piget parum pudere te;
662	et postremo, nisi mi auscultas atque hoc ut dico facis,
663	tute pone te latebis facile, ne inveniat te Honor,
664	in occulto iacebis cum te maxume clarum voles.
665	pernovi equidem, Lesbonice, ingenium tuom ingenuom admodum;
666	scio te sponte non tuapte errasse, sed amorem tibi
667	pectus opscurasse; atque ipse Amoris teneo omnis vias.
668	ita est amor, ballista ut iacitur: nihil sic celere est neque volat;
669	atque is mores hominum moros et morosos efficit:
670	minus placet magis quód suadetur, quod dissuadetur placet;
671	quom inopiast, cupias, quando eius copiast, tum non velis;
672	ille qui aspéllit is compellit, ille qui cónsuadet vetat.
673	insanum et malumst in hospítium devorti ad Cupidinem.
674	sed te moneo hoc etiam atque etiam, ut reputes quid facere expetas.
675	si istuc, ut conare, facis † indicium tuom incendes genus;
676	tum igitur tibi aquae érit cupido, genus qui restinguas tuom,
677	atque sí eris nactus, proinde ut corde amantes sunt cati—
678	ne scintillam quidem relinques, genus qui congliscat tuom.
679	Facilest inventu: datur ignis, tametsi ab inimico petas.
680	sed tu obiurgans me a peccatis rapis deteriorem in viam.
681	meam vis sororem tibi dem suades sine dote. aha, non convenit
682	me, qui abusus sum tantam rem patriam, porro in ditiis
683	esse agrumque habere, egere illam autem, ut me merito oderit.
684	numquam erit alienis gravis qui suis se concinnat levem.
685	sicut dixi, faciam: nolo te iactari diutius.
686	Tanto meliust te sororis causa egestatem exsequi
687	atque eum agrum me habere, quam te, tua qui toleres moenia?
688	Nolo ego mihi te tam prospicere, qui meam egestatem leves,
689	sed ut inops infamis ne sim, ne mi hanc famam differant,
690	me germanam meam sororem in concubinatum tibi,
691	si sine dote dem , dedisse magis quam in matrimonium.
692	quis me improbior perhibeatur esse? haec famigeratio
693	té honestet, me conlutulentet, si sine dote duxeris:
694	tibi sit emolumentum honoris, mihi quod obiectent siet.
695	Quid? te dictatorem censes fore, si aps té agrum acceperim?
696	Neque volo neque postulo neque censeo, verum tamen
697	is est honos homini pudico, meminisse officium suom.
698	Scio equidem te animatus ut sis; video, subolet, sentio:
699	id agis, ut, ubi adfinitatem inter nos nostram adstrinxeris
700	atque eum agrum dederis nec quicquam hic tibi sit qui vitam colas,
701	effugias ex urbe inanis; profugus patriam deseres,
702	cognatos, adfinitatem, amicos factis nuptiis:
703	mea opera hinc proterritum te meaque avaritia autument.
704	id me commissurum ut patiar fieri, ne animum induxeris.
705	Non enim póssum quin exclamem euge. euge, Lysiteles, πάλιν .
706	facile palmam habes: hic victust, vicit tua comoedia.
707	hic agit magis ex argumento et versus melioris facit.
708	etiam ob stultitiam tuam te † curis multabo mina.
709	Quid tibi intérpellatio aut in consilium huc accessio est?
710	Eodem pacto, quo huc accessi, apscessero.
710b	I hac mecum domum,
711	Lysiteles, ibi de istis rebus plura fabulabimur.
712	Nil ego in occulto agere soleo. meus ut animust, eloquar:
713	si mihi tua soror, ut ego aequom censeo, ita nuptum datur,
714	sine dote, neque tu hinc abituru's abiturus es , quod meum erit id erit tuom;
715	sin aliter animatus es, bene quod agas eveniat tibi,
716	ego amicus numquam tibi ero alio pacto. sic sententia est.—
717	Abiit hercle ille quidem. ecquid audis, Lysiteles? ego te volo.
718	hic quoque hinc ábiit. Stasime, restas solus. quid ego nunc agam,
719	nisi uti sarcinam constringam et clupeum ad dorsum accommodem,
720	fulmentas iubeam suppingi soccis? non sisti potest.
721	video caculam militarem me futurum haud longius:
722	ad aliquem regem in saginam erus sése coniciet meus;
723	credo ad summos bellatores acrem fugitorem fore
724	et capturum spolia ibi illum quí meo ero adversus venerit.
725	egomet autem quom extemplo arcum mihi et pharetram et ságittas sumpsero,
726	cassidem in caput, dormibo placide ín tabernaculo.
727	ad forum ibo: nudius sextus quoi talentum mutuom
728	dedi, reposcam, ut habeam, mecum quod feram, viaticum.—
729	Vt mihi rem narras, Callicles, nullo modo
730	potest fíeri prosus quin dos detur virgini.
731	Namque hercle honeste fieri ferme non potest,
732	ut eam perpetiar ire in matrimonium
733	sine dote, quom eius rem penes me habeam domi.
734	Parata dos domist; nisi expectare vis,
735	ut eam sine dote frater nuptum conlocet.
736	post adeas tute Philtonem et dotem dare
737	te ei dicas, facere id eius ob amícitiam patris.
738	verum hoc ego vereor, ne istaec pollicitatio
739	te in crimen populo ponat atque infamiam;
740	non temere dicant te benignum virgini:
741	datam tibi dotem, ei quam dares, eius a patre,
742	ex ea largiri te illi, neque ita ut sit data
743	columem te sistere illi, et detraxe autument.
744	nunc si opperiri vis adventum Charmidi,
745	perlongumst: huic ducendi interea abscesserit
746	lubido; atque ea condicio huic vel primaria est.
747	Nam hercle omnia istaec veniunt in mentem mihi.
748	vide si hóc utibile magis atque in rem deputas,
749	ut adeam Lesbonicum, edoceam ut res se habet.
750	sed ut égo nunc adulescenti thensaurum indicem
751	indomito, pleno amoris ac lasciviae?
752	minime, minime hercle vero. nam certo scio,
753	locum quoque illum omnem, ubi situst, comederit;
754	quem fodere metuo, sonitum ne ille exaudiat
755	neu rem ipsam indaget, dotem dare si dixerim.
756	Quo pacto ergo igitur clam dos depromi potest?
757	Dum occasio ei rei reperiatur, interim
758	ab amico alicunde mutuom argentum rogem.
759	Potin est ab amico alicunde exorari?
759b	Potest.
760	Gerrae. ne tu illud verbum actutum inveneris:
761	mihi quidem hercle non est quod dem mutuom.
762	Malim hercle ut verum dicas, quam ut des mutuom.
763	Sed vide consilium, si placet.
763b	Quid consilist?
764	Scitum, ut ego opinor, consilium inveni.
764b	Quid est?
765	Homo cónducatur aliquis iam, quantum potest,
766	quasi sit peregrinus.
766b	Quid is scit facere postea?
768	ignota facie, quae hic non visitata sit;
769	mendacilocum aliquem 
769b	Quid is scit facere postea?
770	falsidicum, confidentem.
770b	Quid tum postea?
767	Is homo exornetur graphice in peregrinum modum;
771	quasi ad adulescentem a patre ex Seleucia
772	veniat, salutem ei nuntiet verbis patris:
773	illum bene gerere rem et valere et vivere,
774	et eum rediturum actutum; ferat epistulas
775	duas, éas nos consignemus, quasi sint a patre:
776	det alteram illi, álteram dicat tibi
777	dare sese velle.
777b	Perge porro dicere.
778	Seque aurum ferre virgini dotem a patre
779	dicat patremque id iussisse aurum tibi dare.
780	tenes iam?
780b	Propemodo, atque ausculto perlubens.
781	Tum tú igitur demum adulescenti aurum dabis,
782	ubi erit locata virgo in matrimonium.
783	Scite hercle sane.
783b	Hoc, ubi thensaurum effoderis,
784	suspicionem ab adulescente amoveris:
785	censebit aurum esse a patre allatum tibi,
786	tu de thensauro sumes.
786b	Satis scite et probe;
787	quamquam hoc me aetatis sycophantari pudet.
788	sed epistulas quando opsignatas adferet,
788a	sed quom opsignatas attulerit epistulas
789	nonne arbitraris eum adulescentem anuli
790	paterni signum novisse?
790b	Etiam tu taces?
791	sescentae ad eam rem causae possunt conligi:
792	illum quem habuit perdidit, alium post fecit novom.†
793	iam si opsignatas non feret, dici hoc potest,
794	apud pórtitorem eas resignatas sibi
795	inspectasque esse. in huius modi negotio
796	diem sermone terere segnities merast:
797	quam vis sermones possunt longi texier.
798	abi ad thensaurum iam confestim clanculum,
799	servos ancillas amove. atque audin?
799b	Quid est?
800	Vxorem quoque eampse hanc rem uti celes face,
801	nam pol tacere numquam quicquamst quod queat.
802	quid nunc stas? quin tu hinc amoves et te moves?
803	aperi, deprome inde auri ad hanc rem quod sat est,
804	continuo operíto denuo; sed clanculum,
805	sicut praecepi; cunctos exturba aedibus.
806	Ita faciam.
806b	At énim nimis lóngo sermone utimur,
807	diem conficimus quod iam properatost opus.
808	nihil est de signo quod vereare; me vide:
809	lepida est illa caúsa, ut commemoravi, dicere
810	apud pórtitores esse inspectas. denique
811	diei tempus non vides? quid illúm putas,
812	natura illa atque ingenio? iam dudum ebriust.
813	quidvis probare poterit; tum, quod maxumumst,
814	adferre, non petere hinc se dicet.
814b	Iam sat est.
815	Ego sycophantam iam conduco de foro
816	epistulasque iam consignabo duas,
817	eumque húc ad adulescentem meditatum probe
818	mittam.
818b	Eo ego igitur intro ad officium meum.
819	tu istuc age.—
819b	Actum reddam nugacissume.—
820	Salsípotenti et mulsípotenti Iovis frátri et Nerei Néptuno
821	laetús lubens laudes ágo et grates gratiásque habeo et fluctibus salsis,
822	quos pénes mei fuit saepé potestas, bonis meís quid foret et meaé vitae,
823	quom suís med ex locis ín patriam suavíssumam reducem fáciunt.
824	atque égo, Neptune, tibi ánte alios deos grátias ago atque habeó summas;
825	nam te ómnes saevomqué severumque atque ávidis moribus cómmemorant,
826	spurcíficum, immanem, intólerandum, vesánum: contra opera éxpertus,
827	nam pól placido te et clémenti meo usqué modo, ut volui, usús sum in alto.
828	atque hánc tuam gloriam iam ánte auribus accéperam, et nobilest ápud homines,
829	paupéribus te parcére solitum, dités damnare atqué domare.
830	abi, laúdo, scis ordíne, ut aequomst, tractáre homines; hoc dís dignumst.
831	semper mendicis modesti sint.
832	fidús fuisti: infidum ésse iterant; nam apsqué foret te, sat scío in alto
833	distráxissent disqué tulissent satellítes tui me miserúm foede
834	bonaque ómnia mea item uná mecum passím caeruleos pér campos:
835	ita iám quasi canes, haud sécus, circum stabánt navem turbinés venti,
836	imbrés fluctusque atqué procellae infénsae frangere málum,
837	ruere ántemnas, scindére vela, ni túa pax propitia fóret praesto.
838	apage á me sis, dehinc iám certumst otió dare me; satis pártum habeo
839	quibus aérumnis delúctavi, filió dum divitiás quaero.
840	sed quís hic est, qui in plateam íngreditur
841	cum nóvo ornatu speciéque simul?
842	pol quámquam domi cupio, ópperiar,
842a	quam hic rém agat animum advortam.
843	Huíc ego die nomén Trinummo fáciam: nam ego operám meam
844	tribus nummis hodie locavi ad artis nugatorias.
845	advenio ex Seleucia, Macedonia, Asia atque Arabia,
846	quas ego neque oculis nec pedibus umquam usurpavi meis.
847	viden egestas quid negoti dat homini misero mali,
848	quin ego nunc subigor trium nummum causa ut hasce epistulas
849	dicam ab eo homine me accepisse, quem ego qui sit homo nescio
850	neque novi, neque natus necne is fuerit, id solide scio.
851	Pol hic quidem fungino generest: capite se totum tegit.
852	Hilurica facies videtur hominis, eo ornatu advenit.
853	Ille qui mé conduxit, ubi conduxit, abduxit domum,
854	quae voluit mihi dixit, docuit et praemonstravit prius,
855	quo modo quicque agerem; nunc adeo si quid ego addidero amplius,
856	eo conductor melius de me nugas conciliaverit.
857	ut ille me exornavit, ita sum ornatus; argentum hoc facit.
858	ipse ornamenta a chorago haec sumpsit suo periculo.
859	nunc ego si potero ornamentis hominem circumducere,
860	dabo operam, ut me esse ipsum plane sycophantam sentiat.
861	Quam magis spécto, minus placet mi haec hominis facies. mira sunt,
862	ni illic homost aut dormitator aut sector zonarius.
863	loca contemplat, circumspectat sese atque aedis noscitat.
864	credo edepol, quo mox furatum veniat speculatur loca.
865	magis lubidost opservare quid agat: ei rei operam dabo.
866	Has regiones demonstravit mi ille conductor meus;
867	apud illas aedis sistendae mihi sunt sycophantiae.
868	fores pultabo.
868b	Ad nostras aedis hic quidem habet rectam viam.
869	hercle opinor mi advenienti hac noctu agitandumst vigilias.
870	Aperite hoc, aperite. heus, ecquis his fóribus tutelam gerit?
871	Quid, adulescens, quaeris? quid vis? quid istas pultas?
871b	Heus senex,
872	census cum sum , iuratori recte rationem dedi.
872a	
873	Lesbonicum hic adulescentem quaero in his regionibus
874	ubi habitet, et item alterum ád istanc capitis albitudinem:
875	Calliclem aiebat vocari qui has dedit mi epistulas.
876	Meum gnatum hic quidem Lesbonicum quaerit et amicum meum,
877	cuí ego liberosque bonaque commendavi, Calliclem.
878	Fac me, si scis, certiorem, hisce homines ubi habitent, pater.
879	Quid eos quaeris? aut quis es? aut unde es? aut unde advenis?
880	Multa simul rogitas, nescio quid expediam potissimum.
881	si unum quidquid singillatim et placide percontabere,
882	et meum nómen et mea facta et itinera ego faxo scias.
883	Faciam ita ut vis. agedum nomen tuom primum memora mihi.
884	Magnum facinus incipissis petere.
884b	Quid ita?
884c	Quia, pater,
885	si ante lucem íre occipias a meo prímo nomine,
886	concubium sit noctis prius quam ad postremum perveneris.
887	Opus factost viatico ad tuom nomen, ut tu praedicas.
888	Est minusculum alterum, quasi vixillum vinarium.
889	Quid est tibi nomen, adulescens?
889b	Pax, id est nomen mihi.
890	hoc cotidianumst.
890b	Edepol nomen nugatorium,
891	quasi dicas, si quid crediderim tibi, pax—periisse ilico.
892	hic homo solide sycophantast. quid ais tu, adulescens?
892b	Quid est?
893	Eloquere, isti tibi quid homines debent, quos tu quaeritas?
894	Pater istius adulescentis dedit has duas mi epistulas,
895	Lesbonici. is mi est amicus.
895b	Teneo hunc manifestarium.
896	me sibi epistulas dedisse dicit. ludam hominem probe.
897	Ita ut occepi, si animum advortas, dicam.
897b	Dabo operam tibi.
898	Hanc me iussit Lesbonico suo gnato dare epistulam,
899	et item hanc alteram suo amico Callicli iussit dare.
900	Mihi quoque edepol, quom hic nugatur, contra nugari lubet.
901	ubi ipse erat?
901b	Bene rem gerebat.
901c	Ergo ubi?
901d	In Seleucia.
902	 Ab ipson istas accepisti?
902b	E manibus dedit mi ipse in manus.
903	Qua facie est homo?
903b	Sesquipede quiddamst quam tu longior.
904	Haeret haec res, siquidem ego apsens sum quam praesens longior.
905	novistin hominem?
905b	Ridicule rogitas, quicum una cibum
906	capere soleo.
906b	Quid est ei nomen?
906c	Quod edepol homini probo.
907	Lubet audire.
907b	Illi edepol—illi—ílli—vae misero mihi.
908	Quid est negoti?
908b	Devoravi nomen imprudens modo.
909	Non placet qui amicos intra dentes conclusos habet.
910	Atque etiam modo vorsabatur mi in labris primoribus.
911	Temperi huic hodie anteveni.
911b	Teneor manifesto miser.
912	Iam recommentatu's recommentatus es nomen?
912b	Deum hercle me atque hominum pudet.
913	Vide modo ut hóminem noveris.
913b	Tam quam me. fieri istuc solet,
914	quod in manu teneas atque oculis videas, id desideres.
915	litteris recomminiscar. C est principium nomini.
916	Callias?
916b	Non est.
916c	Callippus?
916d	Non est.
916e	Callidemides?
917	Non est.
917b	Callinicus?
917c	Non est.
917d	Callimarchus?
917e	Nil agis.
918	neque adeo edepol flocci facio, quando egomet memini mihi.
919	At enim multi Lesbonici sunt hic: nisi nomen patris
920	dices, non monstrare istos possum homines quos tu quaeritas.
921	quod ad exemplum est? coniectura si reperire possumus.
922	Ad hoc exemplum est—
922b	An Chares? an Charmides?
922c	Enim Charmides.
923	em istic erit. qui istum di perdant. dixi ego iam dudum tibi:
923a	
924	Te potius bene dicere aequomst homini amico, quam male.
925	Satin inter labra atque dentes latuit vir minimi preti?
926	Ne male loquere apsenti amico.
926b	Quíd ergo ille ignavissumus
927	mihi latitabat?
927b	Si appellasses, respondisset, nomine.
928	sed ipse ubi est?
928b	Pol illúm reliqui ad Rhadamantem in Cecropia insula.†
929	Quis homo est me insipientior, qui ipse, egomet ubi sim, quaeritem?
930	sed nil disconducit huic rei. quid ais? quid hoc quod te rogo?
931	quos locos adiisti?
931b	Nimium mirimodis mirabiles.
932	Lubet audire, nisi molestumst.
932b	Quin discupio dicere.
933	omnium prímum in Pontum advecti ad Arabiam terram sumus.
934	Eho an etiam Arabiast in Ponto?
934b	Est: non illa ubi tus gignitur,
935	sed ubi apsinthium fit atque cunila gallinacea.
936	Nimium graphicum hunc nugatorem. sed ego sum insipientior,
937	qui egomet unde redeam hunc rogitem, quae ego sciam atque hic nesciat;
938	nisi quia lubet experiri, quo evasurust denique.
939	sed quid ais? quo inde isti porro?
939b	Si animum advortes, eloquar.
940	ad caput amnis, quod de caelo exoritur sub solio Iovis.
941	Sub solio Iovis?
941b	Ita dico.
941c	E caelo?
941d	Atque e medio quidem.
942	Eho an etiam ín caelum escendisti?
942b	Immo horiola advecti sumus,
943	usque aqua advorsa per amnem.
943b	Eho an tu etiam vidisti Iovem?
944	Alii di isse ad villam aiebant servis depromptum cibum.
945	deinde porro—
945b	Deinde porro nolo quicquam praedices.
946	Sed—
946b	Abe o hercle, si es molestus. nam pudicum neminem,
947	Pax, refe rre oportet, qui aps terra ad caelum pervenerit.
948	Facia m ita ut te velle video. sed monstra hosce homines mihi,
949	quos ego quaero, quibus me oportet has deferre epistulas.
950	Quid ais? tu nunc si forte eumpse Charmidem conspexeris,
951	illum quem tibi istás dedisse commemoras epistulas,
952	norisne hominem?
952b	Ne tu me edepol arbitrare beluam,
953	qui quidem nón novisse possim quicum aetatem exegerim.
954	an ille tam esset stultus, qui mihi mille nummum crederet
955	Philippum, quod me aurum deferre iussit ad gnatum suom
956	atque ad amicum Calliclem, quoi rem aibat mandasse hic suam?
957	mihi concrederet, nisi me ille ét ego illum nossem approbe?
958	Enim vero ego nunc sycophantae huic sycophantari volo,
959	si hunc possum illo mille nummum Philippum circumducere,
960	quod sibi me dedisse dixit, quem ego qui sit homo nescio
961	neque oculis ante hunc diem umquam vidi. eine aurum crederem,
962	quoi, si capitis res sit, nummum numquam credam plumbeum?
963	adgrediundust hic homo mi astu. heus, Pax, te tribus verbis volo.
964	Vel trecentis.
964b	Haben tu id aurum quod accepisti a Charmide?
965	Atque etiam Philippúm, numeratum illius in mensa manu,
966	mille nummum.
966b	Nempe ab ipso id accepisti Charmide?
967	Mirum quin ab avo eius aut próavo acciperem, qui sunt mortui.
968	Adulescens, cedo dum istuc aurum mi.
968b	Quod ego aurum dem tibi?
969	Quod a me te accepisse fassu's fassus es .
969b	Aps te accepisse?
969c	Ita loquor.
970	Quis tu homo es?
970b	Qui mille nummum tibi dedi ego sum Charmides.
971	Neque edepol tu is es neque hodie is umquam eris, auro huic quidem.
972	abi sis, nugator: nugari nugatori postulas.
973	Charmides ego sum.
973b	Nequiquam hercle es, nam nihil auri fero.
974	nimis argute óbrepsisti in eapse occasiuncula:
975	postquam ego me aurum ferre dixi, post tu factu's factus es Charmides;
976	prius tu non eras, quam aúri feci mentionem. nihil agis;
977	proin tu te, itidem ut charmidatus es, rursum recharmida.
978	Quis ego sum igitur, siquidem is non sum qui sum?
978b	Quid id ad me attinet?
979	dúm ille ne sis quem ego esse nolo, sis mea caúsa qui lubet.
980	prius non is eras quí eras: nunc is factu's factus es qui tum non eras.
981	Age si quid agis.
981b	Quid ego agam?
981c	Aurum redde.
981d	Dormitas, senex.
982	Fassu's fassus es Charmidem dedisse aurum tibi.
982b	Scriptum quidem.
983	Properas an non properas ire actutum ab his regionibus,
984	dormitator, prius quam ego hic te iubeo mulcari male?
985	Quam ob rem?
985b	Quia illum quem ementitus es, ego sum ipsus Charmides,
986	quem tibi epistulas dedisse aiebas.
986b	Eho, quaeso, an tu is es?
987	Is enim vero sum.
987b	Ain tu tandem? is ipsusne es?
987c	Aio.
987d	Ipsus es?
988	Ipsus, inquam, Charmides sum.
988b	Ergo ipsusne es?
988c	Ipsissimus.
989	abin hinc ab oculis?
989b	Enim véro serio, quoniam advenis—
990	vapulabis meo arbitratu ét novorum aedilium.
991	At etiam maledicis?
991b	Immo, salvos quandoquidem advenis—
992	di te perdant, si te flocci facio an periisses prius.
993	ego ob hanc operam argentum accepi, te macto infortunio:
994	ceterum qui sis, qui non sis, floccum non interduim.
995	ibo, ad illúm renuntiabo qui mihi tris nummos dedit,
996	ut sciat se perdidisse. ego abeo. male vive et vale.
997	qui te di omnes advenientem peregre perdant, Charmides.—
998	Postquam illic hinc ábiit, post loquendi libere
999	videtur tempus venisse atque occasio.
1000	iam dudum meum ille pectus pnngit aculeus,
1001	quid illí negoti fuerit ante aedis meas.
1002	nam epistula illa mihi concenturiat metum
1003	in corde et illud mille nummum quam rem agat.
1004	numquam edepol temere tinnit tintinnabulum:
1005	nisi qui illud tractat aut movet, mutumst, tacet.
1006	sed quis hic est, qui huc in plateam cursuram incipit?
1007	lubet observare quid agat: huc concessero.
1008	Stasime, fac te propere celerem, recipe te ad dominum domum,
1009	ne subito metus exoriatur scapulis stultitia tua.
1010	adde gradum, adpropera. iam dudum factumst, cum abiisti domo.
1011	cave sis tibi, ne bubuli in te cottabi crebri crepent,
1012	si aberis ab eri quaestione. ne destiteris currere.
1013	ecce hominem te, Stasime, nihili: satin in thermipolio
1014	condalium es oblitus, postquam thermopotasti gutturem?
1015	recipe te et recurre petere re recenti.
1015b	Huic, quisquis est,
1016	gurguliost exercitór: is hunc hóminem cursuram docet.
1017	Quid, homo nihili, non pudet te? tribusne te poteriis
1018	memoriam esse oblitum? an vero, quia cum frugi hominibus
1019	ibi bibisti, qui ab alieno facile cohiberent manus?
1020	Truthus fuit, Cerconicus, Crinnus, Cercobulus, Collabus,
1021	oculicrepidae cruricrepidae, ferriteri mastigiae:
1022	inter eosne homines condalium te redipisci postulas?
1023	quorum eorum únus surrupuit currenti cursori solum.
1024	Ita me di ament, graphicum furem.
1024b	Quid ego quod periit petam?
1025	nisi etiam laborem ad damnum ápponam epithecam insuper.
1026	quin tu quod periit periisse ducis? cape vorsoriam,
1027	recipe te ad erum.
1027b	Non fugitivost hic homo, commeminit domi.
1028	Vtinam veteres homin um mor es, veteres parsimoniae
1029	potius in maiore honore hic essent quam mores mali.
1030	Di immortales, basilica hic quidem facinora inceptat loqui.
1031	vetera quaerit, vetera amare hunc more maiorum scias.
1032	Nam nunc mores nihili faciunt quod licet, nisi quod lubet:
1033	ambitio iam more sanctast, liberast a legibus;
1034	scuta iacere fugereque hostis more habent licentiam:
1035	petere honorem pro flagitio more fit.
1035b	Morem improbum.
1036	Strenuiores praeterire more fit.
1036b	Nequam quidem.
1037	Mores leges perduxerunt iam in potestatem suam,
1038	magisque is sunt obnoxiosae quam parentes liberis.
1039	eae miserae etiam ad parietem sunt fixae clavis ferreis,
1040	ubi malos mores adfigi nimio fuerat aequius.
1041	Lubet adire atque appellare hunc; verum ausculto perlubens
1042	et metuo, si compellabo, ne aliam rem occipiat loqui.
1043	Neque istis quicquam lege sanctumst: leges mori serviunt,
1044	mores autem rapere properant qua sacrum qua publicum.
1045	Hercle istis malam rem magnam moribus dignumst dari.
1046	Nonne hoc publice animum advorti? nam id genus hominum omnibus
1047	univorsis est advorsum atque omni populo male facit:
1048	male fidem servando illis quoque abrogant etiam fidem,
1049	qui nil meriti; quippe eorum ex ingenio ingenium horum probant.
1050	hoc qui in mentem venerit mihi? re ipsa modo commonitus sum.
1051	si quoi mutuom quid dederis, fit pro proprio perditum:
1052	quom repetas, inimicum amicum beneficio invenias tuo.
1053	si mage exigere occupias, duarum rerum exoritur optio:
1054	vel illud quod credideris perdas, vel illum amicum amiseris.
1055	Meus est hic quidem Stasimus servos.
1055b	Nam ego talentum mutuom
1056	quoi dederam, talento inimicum mi emi, amicum vendidi.
1057	sed ego sum insipientior, qui rebus curem publicis
1058	potius quam, id quod proxumumst, meo tergo tutelam geram.
1059	eo domum.
1059b	Heus tu, asta ilico. audi.
1059c	Heús tu, non sto.
1059d	Te volo.
1060	Quid si ego me te velle nolo?
1060b	Aha nimium, Stasime, saeviter.
1061	Emere meliust cui imperes.
1061b	Pol ego emi atque argentum dedi;
1062	sed si non dicto audiens est, quid ago?
1062b	Da magnum malum.
1063	Bene mones, ita facere certumst.
1063b	Nisi quidem es obnoxius.
1064	Si bonus es, obnoxius sum; sin secus es, faciam ut iubes.
1065	Quid id ad me attinet, bonisne servis tu utare an malis?
1066	Quia boni malique in ea re pars tibi est.
1066b	Partem alteram
1067	tibi permitto; illam alteram ápud me, quod bonist, apponito.
1068	Sí eris meritus, fiet. respice huc ad me. ego sum Charmides.
1069	Hem quis est qui mentionem homo hominis fecit optumi?
1070	Ipsus homo optumus.
1070b	Mare terra caelum, di vestram fidem,
1071	satin ego oculis plane video? estne ipsus an non est? is est,
1072	certe is est, is est profecto. o mí ere exoptatissime,
1073	salve.
1073b	Salve, Stasime.
1073c	Salvom te—
1073d	Scio et credo tibi.
1074	sed omitto alia, hoc mihi responde: liberi quid agunt mei,
1075	quos reliqui hic filium atque filiam?
1075b	Vivont, valent.
1076	Nempe uterque?
1076b	Vterque.
1076c	Di me salvom et servatum volunt.
1077	cetera intus otiose percontabor quae volo.
1078	eamus intro, sequere.
1078b	Quo tu té agis?
1078c	Quonam nisi domum?
1079	Hicine nos habitare censes?
1079b	Vbinam ego alibi censeam?
1080	Iam—
1080b	Quid iam?
1080c	Non sunt nostrae aedis istae.
1080d	Quid ego ex te audio?
1081	Vendidit tuos natus aedis.
1081b	Perii.
1081c	Praesentariis
1082	argenti minis numeratis—
1082b	Quot?
1082c	Quadraginta.
1082d	Occidi.
1083	quis eas emit?
1083b	Callicles, cui tuam rem commendaveras;
1084	is habitatum huc commigravit nosque exturbavit foras.
1085	Vbi nunc filius meus habitat?
1085b	Hic in hoc posticulo.
1086	Male disperii.
1086b	Credidi aegre tibi id, ubi audisses, fore.
1087	Ego miserrumis periclis sum per maria maxuma
1088	vectus, capitali periclo per praedones plurimos
1089	me servavi, salvos redii: nunc hic disperii miser,
1090	propter eosdem quorum causa fui hac aetate exercitus.
1091	adimit animam mi aegritudo. Stasime, tene me.
1091b	Visne aquam
1092	tibi petam?
1092b	Res quom animam agebat, tum esse offusam oportuit.
1093	Quid hoc híc clamoris audio ante aedis meas?
1094	O Callicles, o Callicles, o Callicles,
1095	qualine amico mea commendavi bona?
1096	Probo et fideli et fido et cum magna fide.
1097	et salve et salvom te advenisse gaudeo.
1098	Credo, omnia istaec sí ita sunt ut praedicas.
1099	sed quis iste est tuos ornatus?
1099b	Ego dicam tibi.
1100	thensaurum effodiebam intus, dotem, filiae
1101	tuae quaé daretur. sed intus narrabo tibi
1102	et hoc et alia. sequere.
1102b	Stasime.
1102c	Hem.
1102d	Strenue
1103	curre in Piraeum, atque unum curriculum face.
1104	videbis iam illic navem qua advecti sumus.
1105	iubeto Sangarionem quae imperaverim
1106	curare ut efferantur, et tu ito simul.
1107	solutumst portitori iam portorium:
1108	nihil est morae. i, i, ambula, actutum redi.
1109	Illic sum atque hic sum.
1109b	Sequere tu hac me intro.—
1109c	Sequor.—
1110	Hic meo ero amicus solus firmus restitit,
1111	neque demutavit animum de firma fide,
1112	quamquam labores multos
1113	sed hic unus, ut ego suspicor, servat fidem.
1114	† ob rem laborem eum ego cepisse censeo.—
1115	Hic homóst omnium hominum praécipuos,
1116	voluptátibus gaudiisque ántepotens:
1117	ita cómmoda quae cupio éveniunt,
1118	quod ago ádsequitur, subest, súbsequitur,
1119	ita gaúdiis gaudium súppeditat.
1120	módo me Stasimus Lesbonici servos convenit domi ;
1121	is mihi dixit, suom erum peregre huc advenisse Charmidem.
1122	nunc mi is propere conveniundust, ut quae cum eius filio
1123	egi, ei rei fundus pater sit potior. eo quantum potest .
1124	sed fores haé sonitu suo míhi moram obiciunt incommode.
1125	Neque fuit neque erit neque esse quemquam hominem in terra arbitror,
1126	quoi fides fidelitasque amicum erga aequiperet tuam;
1127	nam exaedificavisset me ex his aedibus, apsque te foret.
1128	Si quid amicum erga bene feci aut consului fideliter,
1129	non videor meruisse laudem, culpa caruisse arbitror.
1130	nam beneficium, homini proprium quod datur, † prosumpserit,
1131	quod datum utendumst, id repetundi copiast quando velit.
1132	Est ita ut tu dicis. sed ego hoc nequeo mirari satis,
1133	eum sororem despondisse suam in tam fortem familiam.
1134	Lysiteli quidem Philtonis filio.
1134b	Enim me nominat.
1135	Familiam optumam occupavit.
1135b	Quid ego cesso hos conloqui?
1136	sed maneam etiam opinor, namque hoc commodum orditur loqui.
1137	Vah.
1137b	Quid est?
1137c	Oblitus intus dudum tibi sum dicere:
1138	modo mi advenienti nugator quidam occessit obviam,
1139	nimis pergraphicus sycophanta; is mille nummum se aureum
1140	meo datu tibi ferre et gnato Lesbonico aibat meo;
1141	quem ego nec qui esset noram, neque eum ante usquam conspexi prius.
1142	sed quid rides?
1142b	Meo adlegatu venit, quasi qui aurum mihi
1143	ferret aps te, quod darem tuae gnatae dotem, ut filius
1144	tuos, quando illi a me darem, esse allatum id aps te crederet
1145	neu qui rem ipsam posset intellegere, et thensaurum tuom
1146	me esse penes, atque eum a me lege populi patrium posceret.
1147	Scite edepol.
1147b	Megaronides communis hoc meus et tuos
1148	benevolens commentust.
1148b	Quin conlaudo consilium et probo.
1149	Quid ego ineptus, dum sermonem vereor interrumpere,
1150	solus sto nec quod conatus sum agere ago? hominis conloquar.
1151	Quis hic est, qui huc ad nos incedit?
1151b	Charmidem socerum suom
1152	Lysiteles salutat.
1152b	Di dent tibi, Lysiteles, quae velis.
1153	Non ego sum salute dignus?
1153b	Immo salve, Callicles;
1154	hunc priorem aequomst me habere: tunica propior palliost.
1155	Deos volo consilia vostra vobis recte vortere.
1156	Filiam meam tíbi desponsam esse audio.
1156b	Nisi tu nevis.
1157	Immo haud nolo.
1157b	Sponden ergo tuam gnatam uxorem mihi?
1158	Spondeo, et mille auri Philippum dotis.
1158b	Dotem nil moror.
1159	Si illa tibi placet, placenda dos quoque est quam dat tibi.
1160	postremo quod vis non duces, nisi illud quod non vis feres.
1161	Ius hic orat.
1161b	Impetrabit te advocato atque arbitro.
1162	istac lege filiam tuam spónden mi uxorem dari?
1163	Spondeo.
1163b	Et ego spondeo ídem hoc.
1163c	Oh salvete, adfines mei.
1164	Atque edepol sunt res, quas propter tibi tamen suscensui.
1165	Quid ego feci?
1165b	Meum corrumpi quia perpessu's perpessus es filium.
1166	Si id mea voluntate factumst, est quod mihi suscenseas.
1167	sed sine me hoc aps te impetrare quod volo.
1167b	Quid id est?
1167c	Scies.
1168	si quid stulte fecit, ut ea missa facias omnia.
1169	quid quassas caput?
1169b	Cruciatur cor mi, et metuo.
1169c	Quidnam id est?
1170	Quom ille itast ut esse nolo, id crucior; metuo, si tibi
1171	denegem quod me oras, ne te leviorem erga me putes.
1172	non gravabor. faciam ita ut vis.
1172b	Probus es. eo, ut illum evocem.
1173	Miserumst, male promerita, ut merita sunt, si ulcisci non licet.
1174	Aperite hoc, aperite propere et Lesbonicum, si domist,
1175	foras evocate: ita subitost propere quod eum conventum volo.
1176	Quis homo tam tumultuoso sonitu me excivit subito foras?
1177	Benevolens tuos atque amicus.
1177b	Satine salve? dic mihi.
1178	Recte. tuom patrem rediisse salvom peregre gaudeo.
1179	Quis id ait?
1179b	Ego.
1179c	Tun vidisti?
1179d	Et tute item videas licet.
1180	O pater, pater mi, salve.
1180b	Salve multum, gnate mi.
1181	Si quid tibi, pater, laboris—
1181b	Nihil evenit, ne time:
1182	bene re gesta salvos redeo—si tu modo frugi esse vis.
1183	haec tibi pactast Callicli huius filia.
1183b	Ego ducam, pater,
1184	et eam et si quam aliam iubebis.
1184b	Quamquam tibi suscensui,
1185	miseria una uni quidem hominist adfatim.
1185b	Immo huic parumst,
1186	nam si pro peccatis centum ducat uxores, parumst.
1187	At iam posthac temperabo.
1187b	Dicis, si facies modo.
1188	Numquid causaest quin uxorem cras domum ducam?
1188b	optimumst. Licet.
1189	tu in perendinum paratus sis ut ducas.
1189b	Plaudite.
