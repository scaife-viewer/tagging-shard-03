1	Duas res simul nunc agere decretumst mihi:
2	et argumentum et meos amores eloquar.
3	non ego item facio ut alios in comoediis
4	vi vidi amoris facere, qui aut nocti aut die
5	aut soli aut lunae miserias narrant suas:
6	quos pol ego credo húmanas querimonias
7	non tanti facere, quid velint quid non velint;
8	vobis narrabo potius meas nunc miserias.
9	graece haec vocatur Emporos Philemonis,
10	eadem Latine Mercator Macci Titi.
11	pater ad mercatum hinc me meus misit Rhodum;
12	biennium iam factum est, postquam abii domo.
13	ibi amare occepi forma eximia mulierem.
14	sed ea ut sim implicitus dicam, si operaest auribus
15	atque advortendum ad animum adest benignitas.
16	et hoc parum hercle more amatorum institi:
17	†per mea per conatus sum uos sumque inde exilico.
18	nam amorem haec cuncta vitia sectari solent,
19	cura aegritudo nimiaque elegantia,
20	haec non modo illum quí amat, sed quemque attigit
21	magno atque solido multat infortunio,
22	nec pol profecto quisquam sine grandi malo
23	praequam res patitur studuit elegantiae.
24	sed amori accedunt etiam haec, quae dixi minus:
25	insomnia, aerumna, error, terror et fuga,
26	ineptia stultitiaque adeo et temeritas,
27	incogitantia excors, immodestia,
28	petulantia et cupiditas, malevolentia,
29	inertia, aviditas, desidia, iniuria,
30	inopia, contumelia et dispendium,
31	multiloquium: parumlóquium hoc ideo fit quia,
32	quae nihil attingunt ad rem nec sunt usui,
33	tam amator profert saepe advorso tempore;
34	hoc pauciloquium rursum idcirco praedico,
35	quia nullus umquam amator adeost callide
36	facundus, quae in rem sint suam ut possit loqui.
37	nunc vos mi irasci ob multiloquium non decet:
38	eodém quo amorem Venus mi hoc legavit die.
39	illuc revorti certumst, conata eloquar.
40	principio ut ex ephebis aetate exii
41	atque animus studio amotus puerilist meus,
42	amare valide coepi hinc meretricem: ilico
43	res exulatum ad illam clám abibat patris.
44	leno importunus, dominus eius mulieris,
45	vi summa ut quicque poterat rapiebat domum.
46	obiurigare pater haec noctes et dies,
47	perfidiam, iniustitiam lenonum expromere;
48	lacerari valide suam rem, illius augerier.
49	summo haec clamore; interdum mussans conloqui:
50	abnuere, negitare adeo me natum suom.
51	conclamitare tota urbe et praedicere,
52	omnes tenerent mutuitanti credere.
53	amorem multos inlexe in dispendium:
54	intemperantem, non modestum, iniurium
55	trahere, exhaurire me quod quirem ab se domo;
56	ratione pessuma a me ea quae ipsus optuma
57	omnis labores invenisset perferens,
58	in amoribus diffunditari ac didier.
59	convicium tot me annos iam se pascere;
60	quod nisi puderet, ne luberet vivere.
61	sese extemplo ex ephebis postquam excesserit,
62	non, ut ego, amori neque desidiae in otio
63	operam dedisse, neque potestatem sibi
64	fuisse; adeo arte cohibitum esse se a patre:
65	multo opere immundo rustico se exercitum,
66	neque nisi quinto anno quoque †positum visere
67	urbem, atque extemplo inde, ut spectavisset peplum,
68	rus rusum confestim exigi solitum a patre.
69	ibi multo primum sese familiarium
70	laboravisse, quom haec pater sibi diceret:
71	'tibi aras, tibi occas, tibi seris, tibi idem metis,
72	tibi denique iste pariet laetitiam labos.'
73	postquam recesset vita patrio corpore,
74	agrum se vendidisse atque ea pecunia
75	navem, metretas quae trecentas tolleret,
76	parasse atque ea se mercis mercatum undique,
77	adeo dum, quae tum haberet, peperisset bona;
78	me idem decere, si ut deceret me forem.
79	ego mé ubi invisum meo patri esse intellego
81	atque odio me esse quoi placere aequom fuit,
82	amens amansque ut ánimum offirmo meum,
83	dico esse iturum me mercatum, si velit:
84	amorem missum facere me, dum illi obsequar.
85	agit grátias mi atque ingenium adlaudat meum;
86	sed mea promissa non neglexit persequi.
87	aedificat navem cercurum et mercis emit,
88	parata navi imponit, praeterea mihi
89	talentum argenti ipsus sua adnumerat manu;
90	servom una mittit, qui olim puero parvolo
91	mihi paedagogus fuerat, quasi uti mihi foret
92	custos. his sic confectis navem solvimus.
93	Rhodum venimus, ubi quas merces vexeram
94	omnis ut volui vendidi ex sententia.
95	lucrum ingens facio praeterquam mihi meus pater
96	dedit aestimatas merces: ita peculium
97	conficio grande. sed dum in portu illi ambulo,
98	hospes me quidam adgnovit, ad cenam vocat.
99	venio, decumbo acceptus hilare atque ampliter.
100	discubitum noctu ut imus, ecce ad me advenit
101	mulier, qua mulier alia nullast pulchrior;
102	ea nocte mecum illa hospitis iussu fuit.
103	vosmet videte quam mihi valde placuerit:
104	postridie hospitem adeo, oro ut vendat mihi,
105	dico eius pro méritis gratum me et munem fore.
106	quid verbis opus est? emi, átque advexi heri.
107	eam me ádvexisse nolo resciscat pater.
108	modo eam reliqui ad portum in navi et servolum.
109	sed quid currentem servom a portu conspicor,
110	quem navi abire vetui? timeo quid siet.
111	Ex súmmis opibus víribusque usque éxperire, nítere,
112	erus ut minor opera tua servetur: agedum, Acanthio,
113	abige abs te lassitudinem, cave pigritiae praeverteris.
114	simul enicat suspiritus (vix suffero hercle anhelitum),
115	simul autem plenis semitis qui adversum eunt: aspellito,
116	detrude, deturba in viám. haec disciplina hic pessumast:
117	cúrrenti properanti haud quisquam dignum habet decedere.
118	ita trés simitu res agendae sunt, quando unam occeperis:
119	et currendum et pugnandum et autem iurigandum est in via.
120	Quid illúc est quod ille tam expedite exquirit cursuram sibi?
121	curaest, negoti quid sit aut quid nuntiet.
121a	Nugas ago.
122	quam restito, tam maxime res in periclo vortitur.
123	Mali nescio quid nuntiat.
123a	Genua hunc cursorem deserunt;
124	perii, seditionem facit lien, óccupat praecordia,
125	perii, animam nequeo vertere, nimis nihili tibicen siem.
126	At tu edepol sume laciniam atque absterge sudorem tibi.
127	numquam edepol omnes balineae mi hanc lassitudinem eximent.
128	domin án foris dicam esse erum Charinum?
128a	Ego animi pendeo.
129	quíd illud sit negoti lubet scire, ex hoc metu ut eximar.
130	Át etiam asto? at etiam cesso foribus facere hisce assulas?
131	áperite aliquis. ubi Charinus est erus? dómin est an foris?
132	num quísquam adire ad ostium dignum arbitratur?
132a	Ecce me,
133	Acanthio, quem quaeris.
133a	Nusquamst disciplina ignavior.
134	Quae té malae res ágitant?
134a	Multae, ere, te átque me.
135	Quid ést negoti?
135a	Périimus.
135b	Principium id inimicis dato.
136	At tibi sortito id optigit.
137	Loquere íd negoti quidquid est.
137a	Placide, volo adquiescere.
138	tua causa rupi ramites, iam dudum sputo sanguinem.
139	Resinam ex melle Aegyptiam vorato, salvom feceris.
140	At edepol tu calidam picem bibito, aegritudo abscesserit.
141	Hóminem ego iracundiorem quam te novi neminem.
142	At ego maledicentiorem quam te novi neminem.
143	Sin saluti quod tibi esse censeo, id consuadeo?
144	Apage istiusmodi salutem, cum cruciatu quae advenit.
145	Dic mihi, an boni quid usquamst, quod quisquam uti possiet
146	sine malo omni, aut ne laborem capias cum illo uti voles?
147	Nescio ego istaec: philosophari numquam didici neque scio.
148	ego bonum, malum quo accedit, mihi dari haud desidero.
149	Cedo tuam mihi dexteram, agedum, Acanthio.
149a	Em dabitur, tene.
150	Vin tu te mihi obsequentem esse an nevis?
150a	Opera licet
151	experiri, qui me rupi causa currendo tua,
152	ut quae scirem scire actutum tibi liceret.
152a	Liberum
153	caput tibi faciam cis paucos mensis.
153a	Palpo percutis.
154	Egon ausim tibi usquam quicquam facinus falsum proloqui?
156	quin iam prius quam sum elocutus, scis si mentiri volo.
156a	Ah,
157	lassitudinem hercle verba tua mihi addunt, enicas.
158	Sicine mi obsequens es?
158a	Quid vis faciam?
158b	Tun? id quod volo.
159	Quid id est igitur quod vis?
159a	Dicam.
159b	Dice.
159c	At énim placide volo.
160	Dormientis spectatores metuis ne ex somno excites?
161	Vae tibi.
161a	Tibi equidem a portu adporto hoc—
161b	Quid fers? dic mihi.
162	Vim metum, cruciatum curam, iurgiumque atque inopiam.
163	Perii, tu quidem thensaurum huc mi adportavisti mali.
164	nullus sum.
164a	Immo es—
164b	Scio iam, miserum dices tu.
164c	Dixi ego tacens.
165	Quid istuc est mali?
165a	Ne rogites, maxumum infortunium est.
166	Obsecro, dissolve iam me; nimis diu animi pendeo.
167	Placide, multa exquirere etiam prius volo quam vapulem.
168	Hercle vero vapulabis, nisi iam loquere aut hinc abis.
169	Hoc sis vide, ut palpatur. nullust, quando occepit, blandior.
170	Obsecro hercle oroque ut istuc quid sit actutum indices,
171	quandoquidem mihi supplicandum servolo video meo.
172	Tandem indignus videor?
172a	Immo dignus.
172b	Equidem credidi.
173	Obsecro, num navis periit?
173a	Salvast navis, ne time.
174	Quid alia armamenta?
174a	Salva et sana sunt.
174b	Quin tu expedis
175	quid siet quod me per urbem currens quaerebas modo.
176	Tu quidem ex óre orationem mi eripis.
176a	Taceo.
176b	Tace.
177	credo, si boni quid ad te nuntiem, instes acriter,
178	qui nunc, quom malum audiendumst, flagitas me ut eloquar.
179	Obsecro hercle te, istuc ut tu mihi malum facias palam.
180	Eloquar, quandoquidem me oras. tuos pater—
180a	Quid meus pater?
181	Tuam amicam—
181a	Quid eam?
181b	Vidit.
181c	Vidit? vae misero mihi.
182	hoc quod te rogo responde.
182a	Quin tu, si quid vis, roga.
183	Qui potuit videre?
183a	Oculis.
183b	Quo pacto?
183c	Hiantibus.
184	In hinc dierectus? núgare in re capitali mea.
185	Qui, malum, ego nugor, si tibi quod me rogas respondeo?
186	Certen vidit?
186a	Tam hercle certe quám ego te aut tu me vides.
187	Vbi eam vidit?
187a	Intus intra navem, út prope astitit;
188	et cum ea confabulatust.
188a	Perdidisti me, pater.
189	eho tu, eho tu, quin cavisti ne eam videret, verbero?
190	quin, sceleste, ábstrudebas, né eam conspiceret pater?
191	Quia negotiosi eramus nos nostris negotiis:
192	armamentis complicandis et componendis studuimus.
193	dum haec aguntur, lembo advehitur tuos pater pauxillulo,
194	neque quisquam hominem conspicatust, donec in navem subit.
195	Nequiquam, mare, subterfugi á tuis tempestatibus:
196	equidem me iam censebam esse in terra atque in tuto loco,
197	verum video med ad saxa ferri saevis fluctibus.
198	loquere porro, quid sit actum.
198a	Postquam aspexit mulierem,
199	rogitare occepit cuia esset.
199a	Quid respondit?
199b	Ilico
201	occucurri atque interpello, matri te ancillam tuae
202	emisse illam.
202a	Visun est tibi credere id?
202b	Etiam rogas?
203	sed scelestus subigitare occepit.
203a	Illamne, obsecro?
204	Mirum quin me subigitaret.
204a	Edepol cor miserum meum,
205	quod guttatim contabescit, quasi in aquam indideris salem.
206	perii.
206a	Em istuc unum verbum dixisti verissimum.
207	stultitia istaec est.
207a	Quid faciam? credo, non credet pater,
208	si illam matri meae me emisse dicam; post autem mihi
209	scelus videtur, me parenti proloqui mendacium.
210	neque ille credet, neque credibile est forma eximia mulierem,
211	eam me emisse ancillam matri.
211a	Non taces, stultissime?
212	credet hercle, nam credebat iam mihi.
212a	Metuo miser,
213	ne patrem prehendat, ut sit gesta res, suspicio.
214	hoc quod te rogo responde quaeso .
214a	Quaeso quid rogas?
215	Num esse amicam suspicari visus est?
215a	Non visus est.
216	quin quicque ut dicebam mihi credebat.
216a	Verum, ut tibi quidem
217	visus est.
217a	Non, sed credebat.
217b	Vae mihi misero, nullus sum.
218	sed quid ego hic in lamentando pereo, ad navem non eo?
219	sequere.
219a	Si istac ibis, commodum obviam venies patri;
220	postea aspiciet te timidum esse atque exanimatum: ilico
221	retinebit, rogitabit unde illam emeris, quanti emeris:
222	timidum temptabit te.
222a	Hac ibo potius. iam censes patrem
223	abiisse a portu?
223a	Quin ea ego huc praecucurri gratia,
224	ne te opprimeret imprudentem atque electaret.
224a	Optime.—
225	Miris modis di ludos faciunt hominibus
226	mirisque exemplis somnia in somnis danunt.
227	velut ego nocte hac quae praeteriit proxuma
228	in somnis egi satis et fui homo exercitus.
229	mercari visus mihi sum formosam capram;
230	ei ne noceret quam domi ante habui capram
231	neu discordarent, si ambae in uno essent loco,
232	posterius quam mercatus fueram, visus sum
233	in custodelam simiae concredere.
234	ea simia adeo post haud multo ad me venit,
235	male mihi precatur et facit convicium:
236	ait sése illius opera atque adventu caprae
237	flagitium et damnum fecisse haud mediocriter;
238	dicit capram, quam dederam servandam sibi,
239	suaé uxoris dotem ambedisse oppido.
240	mi illud videri mirum, ut una illaec capra
241	uxoris simiai dotem ambederit.
242	instare factum simia, atque hoc denique
243	respondet, ni properem illam ab sese abducere,
244	ad me domum intro ad uxórem ducturum meam.
245	atque oppido hercle bene velle illi visus sum,
246	ast non habere cui commendarem capram;
247	quo magis quid facerem cura cruciabar miser.
248	interea ad me haedus visust adgredirier,
249	infit mihi praedicare, sese ab simia
250	capram abduxisse, et coepit inridere me;
251	ego énim lugere atque abductam illam aegre pati.
252	hoc quam ad rem credam pertinere somnium,
253	nequeo invenire; nisi capram illam suspicor
254	iam me invenisse quae sit aut quid voluerit.
255	ad portum hinc abii mane cum luci simul;
256	postquam id quod volui transegi, atque ego conspicor
257	navem ex Rhodo quast héri advectus filius;
258	conlibitumst illuc mihi nescio qui visere:
259	inscendo in lembum átque ad navem devehor.
260	atque égo illi aspicio forma eximia mulierem,
261	filius quam advexit meus matri ancillam suae.
262	quam ego postquam aspexi, non ita amo ut sani solent
263	homines, sed eodem pacto ut insani solent.
264	amavi hercle equidem ego olim in adulescentia,
265	verum ad hoc exemplum numquam, ut nunc insanio.
266	unum quidem hercle iam scio, periisse me;
267	vosmet videte ceterum quanti siem.
268	nunc hoc profecto sic est: haec illast capra;
269	verum hercle simia illa atque haedus mihi malum
270	adportant, atque eos esse quos dicam hau scio.
271	sed conticiscam, nam eccum it vicinus foras.
272	Profecto ego illunc hircum castrari volo,
273	ruri qui vobis exhibet negotium.
274	Nec omen illud mihi nec auspicium placet.
275	quasi hircum metuo ne uxor me castret mea.
276	atque illius haec nunc simiae partis ferat.
277	I tu hinc ad villam atque istos rastros vilico
278	Pisto ipsi facito coram ut tradas in manum.
279	uxori facito ut nunties, negotium
280	mihi esse in urbe, ne me exspectet; nam mihi
281	tris hodie litis iudicandas dicito.
282	ei, et hoc memento dicere.
282a	Numquid amplius?
283	Tantumst.
283a	Lysimache, salve.
283b	Euge, Demipho,
284	salveto. quid agis? quid fit?
284a	Quod miserrumus.
285	Di melius faxint.
285a	Di hoc quidem faciunt.
285b	Quid est?
286	Dicam, si videam tibi esse óperam aut otium.
287	Quamquam negotiumst, si quid vis, Demipho,
288	non sum occupatus umquam amico operam dare.
289	Benignitatem tuam mi experto praedicas.
290	quid tibi ego aetatis videor?
290a	Acherunticus,
291	senex vetus, decrepitus.
291a	Pervorse vides.
292	puer súm, Lysimache, septuennis.
292a	Sanun es,
293	qui puerum te esse dicas?
293a	Vera praedico.
294	Modo hercle in mentem venit, quid tu diceres:
295	senex quom extemplo est, iam nec sentit nec sapit,
296	aiunt solere eum rusum repuerascere.
297	Immo bis tanto valeo quam valui prius.
298	Bene hercle factum, et gaudeo.
298a	Immo si scias,
299	oculis quoque etiam plus iam video quam prius.
300	Benest.
300a	Malae rei dico.
300b	Iam istuc non benest.
301	Sed ausimne ego tibi eloqui fideliter?
302	Audacter.
302a	Animum advorte.
302b	Fiet sedulo.
303	Hodie ire in ludum occepi litterarium,
304	Lysimache. ternas scio iam.
304a	Quid ternas?
304b	Amo.
305	Tun capite cano amas, senex nequissime?
306	Si canum seu istuc rutilum sive atrumst, amo.
307	Ludificas nunc tu me hic, opinor, Demipho.
308	Decide collum stanti, si falsum loquor;
309	vel, ut scias me amare, cape cultrum ac seca
310	digitum vel aurem vel tu nasum vel labrum:
311	si movero me seu secari sensero,
312	Lysimache, auctór sum ut me amando enices.
313	Si umquam vidistis pictum amatorem, em illic est.
314	nam meo quidem animo vetulus decrepitus senex
315	tantidemst quasi sit signum pictum in pariete.
316	Nunc tu me, credo, castigare cogitas.
317	Egon té?
317a	Nihil est iam quod tu mihi suscenseas:
318	fecere tale ante alii spectati viri.
319	humanum amarest, humanum autem ignoscerest:
321	ne sís me obiurga, hoc non voluntas me impulit.
322	Quin non obiurgo.
322a	At ne deteriorem tamen
323	hoc facto ducas.
323a	Egon te? ah, ne di siverint.
324	Vide sís modo etiam.
324a	Visumst.
324b	Certen?
324c	Perdis me.
325	hic homo ex amore insanit. numquid vis?
325a	Vale.
326	Ad portum propero, nam ibi mihi negotium est.
327	Bene ambulato.
327a	Bene vale.—
327b	Bene sit tibi.
328	quin mihi quoque etiamst ad portum negotium.
329	nunc adeo ibo illuc. séd optume gnatum meum
330	video eccum. opperiar hominem. hoc nunc mihi viso opust,
331	huic persuadere quo modo potis siem,
332	ut illam vendat neve det matri suae;
333	nam ei dono advexe audivi. sed praecauto opust,
334	ne hic illam me animum adiecisse aliqua sentiat.
335	Homó me misérior nullúst aeque, opínor,
336	neque ádvorsa cuí plura sínt sempitérna;
337	satin quídquid est, quam rem agere óccepi,
338	proprium nequit mihi evenire quod cupio?
339	ita míhi mala res aliqua óbicitur,
340	bonum quaé meum comprimit cónsilium.
341	míser amicam míhi paravi, ánimi causa, pretio † eripui,
342	ratús clam patrém me meúm posse habere:
343	is rescivit et vidit, et perdidit me;
344	neque is cum roget quid loquar cogitatumst,
345	ita animi decem in pectore incerti certant.
346	nec quid corde nunc consili capere possim
347	scio, tantus cum cura meost error animo,
348	dum servi mei perplacet mihi consilium,
349	dum rursum haud placet nec pater potis videtur
350	induci ut putet matri ancillam emptam esse illam.
351	nunc si dico ut res est atque illam mihi me
352	emisse indico, quem ad modum existumet me?
353	atque illam abstrahat, trans mare hinc venum asportet;
354	scio saevos quam sit, domo doctus. igitur
356	hócine est amare? arare mavelim, quam sic amare.
357	iam hínc olim invitum domo extrusit ab se,
358	mercatum ire iussit: ibi hoc malum ego inveni.
359	úbi voluptatem aegritudo vincat, quid ibi inest amoeni?
360	nequíquam abdidi, abscondidi, abstrusam habebam:
361	muscast meus pater, nil potest clam illum haberi,
362	néc sacrum nec tam profanum quicquam est, quin ibi ilico adsit.
363	nec, qui rebus meis confidam mi ulla spes in corde certast.
364	Quíd illuc est quod solus secum fabulatur filius?
365	sollicitus mihí nescio qua re videtur.
365a	Attatae,
366	meus patér hic quidem est quem video. ibo, adloquar. quid fit, pater?
367	Vnde incedis, quid festinas, gnate mi?
367a	Recte, pater.
368	Ita volo, sed istúc quid est, tibi quod commutatust color?
369	numquid tibi dolet?
369a	Nescio quid meo animost aegre, pater.
370	poste hac nocte non quievi satis mea ex sententia.
371	Per mare ut vectu's vectus es , nunc oculi terram mirantur tui.
372	Magis opinor—
372a	Id est profecto; verum actutum abscesserit.
373	ergo edepol palles. si sapias, eas ac decumbas domi.
374	Otium non est: mandatis rebus praevorti volo.
375	Cras agito, perendie agito.
375a	Saepe ex te audivi, pater:
376	rei mandatae omnis sapientis primum praevorti decet.
377	Age igitur; nolo advorsari tuam advorsum sententiam.
378	Salvos sum, siquidem ísti dicto solida et perpetuast fides.
379	Quid illuc est quod ille á me solus se in consilium sevocat?
380	iam nón vereor ne illam me amare hic potuerit resciscere;
381	quippe haud etiam quicquam inepte feci, amantes ut solent.
382	Res adhuc quidem hercle in tutost, nam hunc nescire sat scio
383	de illa amica; quod si sciret, esset alia oratio.
384	Quin ego hunc adgredior de illa?
384a	Quin ego hinc me amolior?
385	eo ego, ut quae mandata amicus amicis tradam.
385a	Immo mane;
386	paucula etiam sciscitare prius volo.
386a	Dic quid velis.
387	Vsquene valuisti?
387a	Perpetuo recte, dum quidem illic fui;
388	verum in portum huc ut sum advectus, nescio qui animus mihi dolet.
389	Nausea edepol factum credo; verum actutum abscesserit.
390	sed quid ais? ecquam tu advexti tuae matri ancillam e Rhodo?
391	Advexi.
391a	Quid? ea ut videtur mulier?
391b	Non edepol mala.
392	Vt moratast?
392a	Nullam vidi melius mea sententia.
393	Mihi quidem edepol visast, quom illam vidi.
393a	Eho an vidisti, pater?
394	Vidi. verum non ex usu nostrost, neque adeo placet.
395	Qui vero?
395a	Quia †non nostra formam habet dignam domo.
396	nihil opust nobis ancilla nisi quae texat, quae molat,
397	lignum caedat, pensum faciat, aedis verrat, vapulet,
398	quaé habeat cottidianum familiae coctum cibum:
399	horunc illa nihilum quicquam facere poterit.
399a	Admodum.
400	ea causa equidem illam emi, dono quam darem matri meae.
401	Ne duas, neve te advexisse dixeris.
401a	Di me adiuvant.
403	Labefacto paulatim. verum quod praeterii dicere,
404	neque illa matrem satis honeste tuam sequi poterit comes,
405	neque sinam.
405a	Qui vero?
405b	Quia illa forma matrem familias
406	flagitium sit si sequatur; quando incedat per vias,
407	contemplent, conspiciant omnes, nutent, nictent, sibilent,
408	vellicent, vocent, molesti sint; occentent ostium:
409	impleantur élegeorum meae fores carbonibus.
410	atque, ut nunc sunt maledicentes homines, uxori meae
411	mihique obiectent lenocinium facere. nam quid eost opus?
412	Hercle qui tu recte dicis, et tibí adsentior.
413	sed quid illá nunc fiet?
413a	Recte. ego emero matri tuae
414	ancillam viraginem aliquam non malam, forma mala,
415	ut matrem addecet familias, aut Syram aut Aegyptiam:
416	ea molet, coquet, conficiet pensum, pinsetur flagro,
417	neque propter eam quicquam eveniet nostris foribus flagiti.
418	Quid si igitur reddatur illi unde empta est?
418a	Minime gentium.
419	Dixit se redhibere, si non placeat.
419a	Nihil istoc opust:
420	litigari nolo ego usquam, tuam autem accusari fidem;
421	multo edepol si quid faciendumst facere damni mavolo,
422	quam opprobramentum aut flagitium muliebre exferri domo.
423	me tibi illam posse opinor luculente vendere.
424	Dum quidem hercle ne minoris vendas quám ego emi, pater.
426	Tace modo: senex est quidam, qui illam mandavit mihi
427	ut emerem aut ad istanc faciem.
427a	At mihi quidam adulescens, pater,
428	mandavit ad illam faciem, ita ut illaec est, emerem sibi.
429	Viginti minis opinor posse me illam vendere.
430	At ego si velim, iam dantur septem et viginti minae.
431	At ego—
431a	Quin ego, inquam—
431b	Ah, nescis quid dicturus sum, tace.
432	tris minas accudere etiam possum, ut triginta sient.
433	Quo vortisti?
433a	Ad illum qui emit.
433b	Vbinamst is homo gentium?
434	Eccillum video. iubet quínque me addere etiam nunc minas.
436	Hercle illunc divi infelicent, quisquis est.
436a	Ibidem mihi
437	etiam nunc adnutat addam sex minas.
437a	Septem mihi.
438	Numquam edepol me vincet hodie.
438a	Commodis poscit, pater.
439	Nequiquam poscit: ego habeo.
439a	At illic pollicitust prior.
440	Nihili facio.
440a	Quinquaginta poscit.
440b	Non centum datur.
441	potine ut ne licitere advorsum mei animi sententiam?
442	maximam hercle habebis praedam: ita ille est, quoi emitur, senex;
443	sanus non est ex amore illius. quod posces feres.
444	Certe edepol adulescens ille, cui ego emo, efflictim perit
445	eius amore.
445a	Multo hercle ille magis senex, si tu scias.
446	Numquam edepol fuit neque fiet ille senex insanior
447	ex amore quam ille adulescens cui ego do hanc operam, pater.
448	Quiesce, inquam. istanc rém ego recte videro.
448a	Quid ais?
448b	Quid est?
449	Non ego illám mancupio accepi.
449a	Sed ille illam accipiet. sine.
450	Non potes tu lege vendere illam.
450a	Ego aliquid videro.
451	Post autem communest illa mihi cum álio. qui scio
452	quid sit ei animi, venirene eam velit an non velit?
453	Ego scio velle.
453a	At pol ego esse credo aliquem qui non velit.
454	Quid id mea refert?
454a	Quia illi suam rem esse aequomst in manu.
455	Quid ais?
455a	Communis mihi illa est cum illo: is hic nunc non adest.
456	Prius respondes quam rogo.
456a	Prius tú emis quam vendo, pater.
457	nescio, inquam, velit ille illam necne abalienarier.
458	Quid? illi quoidam qui mandavit tibi si emetur, tum volet,
459	sí ego emo illi qui mandavit, tum ille nolet? nihil agis.
460	numquam edepol quisquam illam habebit potius quam ille quem ego volo.
461	Certumnest?
461a	Censen certum esse? quin ad navem iam hinc eo,
462	ibi venibit.
462a	Vin me tecum illo ire?
462b	Nolo.
462c	Non places.
463	Meliust te, quae sunt mandatae res tibi, praevortier.
464	Tu prohibes.
464a	At me incusato: te fecisse sedulo.
465	ad portum ne bitas, dico iam tibi.
465a	Auscultabitur.
466	Ibo ad portum. ne hic resciscat, cauto opust: non ipse emam,
467	sed Lysimacho amico mandabo. is se ad portum dixerat
468	ire dudum. me moror quom hic asto.—
468a	Nullus sum, occidi.
469	Pentheum diripuisse aiunt Bacchas: nugas maximas
470	fuisse credo, praeut quo pacto égo divorsus distrahor.
471	cur ego vivo? cur non morior? quid mihist in vita boni?
472	certumst, ibo ad medicum atque ibi me toxico morti dabo,
473	quando id mi adimitur, qua causa vitam cupio vivere.
474	Mane, mane obsecro, Charine.
474a	Quis me revocat?
474b	Eutychus,
475	tuos amicus et sodalis, simul vicinus proxumus.
476	Non tu scis, quantum malarum rerum sustineam.
476a	Scio;
477	omnia ego istaec auscultavi ab ostio, omnem rem scio.
478	Quid id est quod scis?
478a	Tuos pater volt vendere—
478b	Omnem rem tenes.
479	Tuam amicam.
479a	Nimium multum scis.
479b	Tuis ingratiis.
480	Plurimum tu scis. sed qui scis esse amicam illam meam?
481	Tute heri ipsus mihi narrasti.
481a	Satin ut oblitus fui,
482	tibi me narravisse?
482a	Hau mirumst factum.
482b	Te nunc consulo.
483	responde: quo leto censes me ut peream potissimum?
484	Non taces? cave tu istuc dixis.
484a	Quid vis me igitur dicere?
485	Vin patri sublinere pulchre me os tuo?
485a	Sane volo.
486	Visne eam ad portum—
486a	Qui potius quam voles?
486b	Atque eximam
487	mulierem pretio?
487a	Qui potius quam auro expendas?
487b	Vnde erit?
488	Achillem orabo, aurum ut mihi det, Hector qui expensus fuit.
489	Sanun es?
489a	Pol sanus si sim, non te medicum mi expetam.
490	Tanti quanti poscit, vin tanti illam emi?
490a	Auctarium
491	adicito vel mille nummum plus quam poscet.
491a	Iam tace.
492	sed quid ais? unde erit argentum quod des, quom poscet pater?
493	Invenietur, exquiretur, aliquid fiet; enicas.
494	Iam istuc 'aliquid fiet' metuo.
494a	Quin taces?
494b	Muto imperas.
495	Satin istuc mandatumst?
495a	Potin ut aliud cures?
495b	Non potest.
496	Bene vale.
496a	Non edepol possum prius quam tu ad me redieris.
497	Melius sanus sis.
497a	Vale, vince ét me serva.
497b	Ego fecero.
498	domi maneto me.
498a	Ergo actutum face cum praeda recipias.—
499	Amíce amico operam dedi: vicinus quod rogavit,
500	hoc emi mercimonium. mea es tu, sequere sane.
501	ne plora: nimis stulte facis, oculos corrumpis tales.
502	quin tibi quidem quod rideas magis est, quam ut lamentere.
503	Amabo ecastor, mi senex, eloquere—
503a	Exquire quidvis.
504	Cur emeris me.
504a	Tene ego? ut quod imperetur facias,
505	item quod tu mihi si imperes, ego faciam.
505a	Facere certumst
506	pro copia et sapientia quae te velle arbitrabor.
507	Laboriosi nil tibi quicquam operis imperabo.
508	Namque edepol equidem, mi senex, non didici baiolare
509	nec pecua ruri pascere nec pueros nutricare.
510	Bona si esse vis, bene erit tibi.
510a	Tum pol ego perii misera.
511	Qui?
511a	Quia illim unde huc advecta sum, malis bene esse solitumst.
512	Quasi dicas nullam mulierem bonam esse.
512a	Haud equidem dico,
513	nec mos meust ut praedicem quod ego omnis scire credam.
514	Oratio edepol pluris est huius quam quanti haec emptast.
515	rogare hoc unum te volo.
515a	Roganti respondebo.
516	Quid ais tu? quid nomen tibi dicam esse?
516a	Pasicompsae.
517	Ex forma nomen inditumst. sed quid ais, Pasicompsa?
518	possin tu, si usus venerit, subtemen tenue nere?
519	Possum.
519a	Si tenue scis, scio te uberius posse nere.
520	De lanificio neminem metuo, una aetate quae sit.
521	Bonam hercle te et frugi arbitror, matura iam † inde aetate
522	quom scis facere officium tuom, mulier.
522a	Pol docta didici.
523	operam accusari non sinam meam.
523a	Em istaec hercle res est.
524	ovem tibi eccillam dabo, natam annos sexaginta,
525	peculiarem.
525a	Mi senex, tam vetulam?
525b	Generis graecist;
526	eam si curabis, perbonast, tondetur nimium scite.
527	Honoris causa quidquid est quod dabitur gratum habebo.
528	Nunc, mulier, ne tu frustra sis, mea non es, ne arbitrere.
529	Dic igitur quaeso, quoia sum?
529a	Tuo ero redempta es rursum;
530	ego te redemi, ílle mecum oravit.
530a	Animus rediit,
531	si mecum servatur fides.
531a	Bono animo es, liberabit
532	ille te homo: ita edepol deperit, atque hodie primum vidit.
533	Ecastor iam bienniumst, quom mecum rem coe+pit.
534	nunc, quando amicum te scio esse illius, indicabo.
535	Quid ais tu? iam bienniumst, quom tecum rém habet?
535a	Certo;
536	et intér nos coniuravimus, ego cum illo et ille mecum:
536a	ego cum viro et ílle cum muliere, nisi cum illo aut ille mecum,
537	neuter stupri causa caput limaret.
537a	Di immortales,
538	etiam cum uxore non cubet?
538a	Amabo, án maritust?
539	neque est neque erit.
539a	Nolim quidem. homo hercle periuravit.
540	Nullum adulescentem plus amo.
540a	Puer est ille quidem, stulta.
541	nam illi quidem hau sane diust quom dentes exciderunt.
542	Quid, dentes?
542a	Nihil est. sequere sis. hunc me diem unum oravit
543	ut apud me praehiberem locum, ideo quia uxor rurist.—
544	Tandem impetravi ut egomet me corrumperem:
545	emptast amica clam uxorem et clam filium.
546	certumst, antiqua recolam et servibo mihi.
547	decurso spatio breve quod vitae relicuomst
548	voluptáte, vino et amore delectavero.
549	nam hanc se bene habere aetatem nimiost aequius.
550	adulescens quom sis, tum quom est sanguis integer,
551	rei tuae quaerundae convenit operam dare;
552	demum igitur quom sis iam senex, tum in otium
553	te conloces, dum potes ames: id iam lucrumst
554	quod vivis. hoc ut dico, factis persequar.
555	interea tamen huc intro ad me invisam domum:
556	uxor me exspectat iam dudum esuriens domi;
557	iam iurgio enicabit, si intro rediero.
558	verum hercle postremo, utut est, non ibo tamen,
559	sed hunc vicinum prius conveniam quam domum
560	redeam; ut mihi aedis aliquas conducat volo,
561	ubi habitet istaec mulier. atque eccum it foras.
562	Adducam ego illum iam ad te, si convenero.
563	Me dicit.
563a	Quid ais, Demipho?
563b	Est mulier domi?
564	Quid censes?
564a	Quid si visam?
564b	Quid properas? mane.
565	Quid faciam?
565a	Quod opust facto facito ut cogites.
566	Quid cogitem? equidem hercle opus hoc facto existimo,
567	ut illo íntro eam.
567a	Itane vero, vervex? intro eas?
568	Quid aliud faciam?
568a	Prius hoc ausculta, atque ades:
569	prius etiamst, quod te facere ego aequom censeo.
570	nam nunc si illuc intro ieris, amplecti voles,
571	confabulari atque osculari.
571a	Tu quidem
572	meum animum gestas: scis quid acturus siem.
573	Pervorse facies.
573a	Quodne ames—
573b	Tanto minus.
574	ieiunitatis plenus, anima foetida,
575	senex hircosus tu osculere mulierem?
576	utíne adveniens vomitum excutias mulieri?
577	scio pol te amare, quom istaec praemonstras mihi.
578	Quid si igitur unum faciam hoc? si censes, coquom
579	aliquem arripiamus, prandium qui percoquat
580	apud te hic usque ad vesperum.
580a	Em istuc censeo.
581	nunc tu sapienter loquere atque amatorie.
582	Quid stamus? quin ergo imus atque obsonium
583	curamus, pulchre ut simus?
583a	Equidem te sequor.
584	atque hercle invenies tu locum illi, si sapis:
585	nullum hercle praeter hunc diem illa apud med erit.
586	metuo ego uxórem, cras si rure redierit
587	ne illam hic offendat.
587a	Res parata est, sequere me.—
588	Súmne ego homo miser, qui nusquam bene queo quiescere?
589	si domi sum, foris est animus, sin foris sum, animus domist.
590	ita mi in pectore atque in corde facit amor incendium:
591	ni ex oculis lacrumae defendant, iam ardeat credo caput.
592	spem teneo, salutem amisi; redeat an non, nescio:
593	si opprimit pater quod dixit, exsulatum abiit salus;
594	sin sodalis quod promisit fecit, non abiit salus.
595	sed tamen dem si podagrosis pedibus esset Eutychus,
596	iam a portu rediisse potuit. id illi vitium maxumumst,
597	quod nimis tardus est advorsum mei animi sententiam.
598	sed in est, quem currentem video? ípsus est. ibo obviam.
599	nunc, quod restat, ei disperii: voltus neutiquam huius placet;
600	tristis incédit (pectus ardet, haereo), quassat caput.
601	Eutyche.
601a	Eu, Charine.
601b	Prius quam recipias anhelitum,
602	uno verbo eloquere: ubi égo sum? hicine an apud mortuos?
603	Neque apud mortuos neque hic es.
603a	Salvos sum, immortalitas
604	mihi data est: hic emit illam, pulchre os sublevit patri.
605	impetrabilior qui vivat nullus est. dice, obsecro:
606	si neque hic neque Acherunti sum, úbi sum?
606a	Nusquam gentium.
607	Disperii, illaec interemit me modó oratio.
608	Odiosast oratio, cum rém agas longinquom loqui.
609	Quidquid est, ad capita rerum perveni.
609a	Primum omnium:
610	periimus.
610a	Quin tu illud potius nuntias quod nescio?
611	Mulier alienata est abs te.
611a	Eutyché, capital facis.
612	Qui?
612a	Quia aequalem et sodalem, liberum civem, enicas.
613	Ne di sierint.
613a	Demisisti gladium in iugulum: iam cadam.
614	Quaeso hercle, animum ne desponde.
614a	Nullust quem despondeam.
615	loquere porro aliam malam rem. cui est empta?
615a	Nescio.
616	iam addicta atque abducta erat, quom ad portum venio.
616a	Vae mihi,
617	montis tu quidem mali in me ardentis iam dudum iacis.
618	perge, excrucia, carnufex, quandoquidem occepisti semel.
619	
619a	Non tibi istuc mágis dividiaest, quam mihí hodie fuit.
620	Dic, quis emit?
620a	Nescio hercle.
620b	Em istúcinest operam dare
621	bonum sodalem?
621a	Quid me facere vis?
621b	Idem quod me vides,
622	ut pereas. quin percontatu's percontatus es , hominis quae facies foret
623	qui illam emisset: eo si pacto posset indagarier
624	mulier? heu me miserum.
624a	Flere omitte, istuc quod nunc agis.
625	Quid ego feci?
625a	Perdidisti me et fidem mecum tuam.
626	Di sciunt culpam meam istanc non esse ullam.
626a	Eugepae,
627	deos absentis testis memoras: quí ego istuc credam tibi?
628	Quia tibi in manu est quod credas, ego quod dicam, id mi in manust.
629	De istac ré argutus es, ut par pari respondeas,
630	ad mandata claudus caecus mutus mancus debilis.
631	promittebas te os sublinere meo patri: egomet credidi
632	homini docto rem mandare, is lapidi mando maximo.
633	Quid ego facerem?
633a	Quid tu faceres? men rogas? requireres,
634	rogitares quis esset aut unde esset, qua prosapia,
635	civisne esset an peregrinus.
635a	Civem esse aibant Atticum.
636	Vbi habitaret invenires saltem, si nomen nequis.
637	Nemo aiebat scire.
637a	At saltem hóminis faciem exquireres.
638	Feci.
638a	Qua forma esse aiebant igitur ?
638b	Ego dicam tibi:
639	canum, varum, ventriosum, bucculentum, breviculum,
640	subnigris oculis, oblongis malis, pansam aliquantulum.
641	Non hominem mihi, sed thensaurum nescio quem memoras mali.
642	numquid est quod dicas aliud de illo?
642a	Tantum, quod sciam.
643	Edepol ne ille oblongis malis mihi dedit magnum malum.
644	non possum durare, certumst exulatum hinc ire me.
645	sed quam capiam civitatem, cogito, potissimum:
646	Megares, Eretriam, Corinthum, Chalcidem, Cretam, Cyprum,
647	Sicyonem, Cnidum, Zacynthum, Lesbiam, Boeotiam.
648	Cur istuc coeptas consilium?
648a	Quia enim me adflictat amor.
649	Quid tu ais? quid cum illuc, quo nunc ire paritas, veneris,
650	sí ibi amare forte occipias atque item eius sit inopia,
651	iam inde porro aufugies, deinde item illinc, sí item evenerit?
652	quis modus tibi exílio tandem eveniet, qui finis fugae?
653	quae patria aut domus tibi stabilis esse poterit? dic mihi.
654	cedo, si hac urbe abis, amorem te hic relicturum putas?
655	si id fore ita sat animo acceptum est, certum id, pro certo si habes,
656	quanto te satiust rus aliquo abire, ibi esse, ibi vivere
657	adeo dum illius te cupiditas atque amor missum facit?
658	Iam dixisti?
658a	Dixi.
658b	Frustra dixti. hoc mihi certissumumst.
659	eo domum, patrem atque matrem ut meos salutem, postea
660	clam patrem patria hac effugiam, aut aliquid capiam consili.—
661	Vt corripuit se repente atque abiit. heu misero mihi,
662	si ille abierit, mea factum omnes dicent esse ignavia.
663	certumst praeconum iubere iam quantum est conducier,
664	qui illam investigent, qui inveniant. post ad praetorem ilico
665	ibo, orabo, ut conquaestores det mi in vicis omnibus;
666	nam mihi nil relicti quicquam áliud iam esse intellego.—
667	Quoniam a viro ad me rus advenit nuntius,
668	rus non iturum, feci ego ingenium meum,
669	reveni, ut illum persequar qui me fugit.
670	sed anum non video consequi nostram Syram.
671	atque eccam incedit tandem. quin is ocius?
672	nequeo mecastor, tantum hoc onerist quod fero.
673	Quid oneris?
673a	Annos octoginta et quattuor;
674	et eodem accedit servitus, sudor, sitis:
675	simul haec quae porto deprimunt.
675a	Aliquid cedo
676	qui hánc vicini nostri áram augeam.
677	da sane hanc virgam lauri. abi tu intro.
677a	Eo.—
678	Apollo, quaeso te, ut des pacem propitius,
679	salutem et sanitatem nostrae familiae,
680	meoque ut parcas gnato pace propitius.
681	Disperii, perii misera, vae miserae mihi.
682	Satin tu sana es, obsecro? quid eiulas?
683	Dorippa, mea Dorippa.
683a	Quid clamas, obsecro?
684	Nescio quaest mulier intus hic in aedibus.
685	Quid, mulier?
685a	Mulier meretrix.
685b	Veron serio?
686	Nimium scis sapere, ruri quae non manseris.
687	quamvis insipiens poterat persentiscere
687a	
688	illam esse amicam tui viri bellissumi.
689	Credo mecastor.
689a	Ei hac mecum, ut videas semul
690	tuam Alcumenam paelicem, Iuno mea.—
691	Ecastor vero istuc eo quantum potest.—
692	Parumne ést malai rei, quod amat Demipho,
693	ni sumptuosus insuper etiam siet?
694	decem sí vocasset summos ad cenam viros,
695	nimium obsonavit. sed coquos, quasi in mari
696	solét hortator remiges hortarier,
697	ita hortabatur. egomet conduxi coquom.
698	sed eum demiror non venire, ut iusseram.
699	sed quinam hinc a nobis exit? aperitur foris.
700	Miserior mulier me nec fiet, nec fuit,
701	tali viro quae nupserim. heu miserae mihi.
702	em quoi te et tua, quae tu habeas, commendes viro,
703	em quoi decem talenta dotis detuli,
704	haec ut viderem, ut ferrem has contumelias.
705	Perii hercle, rure iam rediit uxor mea:
706	vidisse credo mulierem in aedibus.
707	sed quae loquatur exaudire hinc non queo.
708	accedam propius.
708a	Vae miserae mi.
708b	Immo mihi.
709	Disperii.
709a	Equidem hercle oppido perii miser.
710	vidit. ut te omnes, Demipho, di perduint.
711	Pol hoc est, ire quod rus meus vir noluit.
712	Quid nunc ego faciam nisi uti ádeam atque adloquar?
713	iubet salvere suos vir uxorem suam.
714	urbani fiunt rustici?
714a	Pudicius
715	faciunt, quam ílli qui non fiunt rustici.
716	Num quid delinquont rustici?
716a	Ecastor minus
717	quam urbani, et multo minus mali quaerunt sibi.
718	Quid autem urbani deliquerunt? dic mihi,
721	cupio hercle scire.
721a	Sed tu me temptas sciens.
719	quoia illa mulier intust?
719a	Vidistine eam?
720	Vidi.
720a	Quoia ea sit rogitas?
720b	Resciscam tamen.
722	Vin dicam quoiast? illa—illa edepol—vae mihi,
723	nescio quid dicam.
723a	Haeres.
723b	Haud vidi magis.
724	Quin dicis?
724a	Quin si liceat—
724b	Dictum oportuit.
725	Non possum, ita instas; urges quasi pro noxio.
726	Scio, innóxiu's innoxius es .
726a	Audacter quam vis dicito.
727	Dic igitur.
727a	Dicam.
727b	At qui dicundum est tamen.
728	Illast—etiam vis nomen dicam?
728a	Nihil agis,
729	manufesto teneo in noxia.
729a	Qua noxia?
730	ista quidem illa est.
730a	Quae illa est?
730b	Illa—
730c	†Iohia
731	Iam—si nihil usus esset, iam non dicerem.
732	Non tu scis quae sit illa?
732a	Immo iam scio:
736	de istac sum iudex captus.
736a	Iudex? iam scio:
737	nunc tu in consilium istam advocavisti tibi.
738	Immo sic: séquestro mihi datast.
738a	Intellego.
739	Nihil hercle istius quicquam est.
739a	Numero purigas.
740	Nimium negoti repperi. enim vero haereo.
741	Agite ite actutum, nam mi amatori seni
742	coquendast cena. átque, quom recogito,
743	nobis coquendast, non quoi con ducti sumus.
744	nam quí amat quod amat sí habet, id habet pro cibo:
745	videre, amplecti, ósculari, álloqui;
746	sed nos confido onustos redituros domum.
747	ite hac. sed eccum qui nos conduxit senex.
748	Ecce autem perii, coquos adest.
748a	Advenimus.
749	Abi.
749a	Quid, abeam?
749b	St, abi.
749c	Abeam?
749d	Abi.
750	Non estis cenaturi?
750a	Iam saturi sumus.
751	Sed—
751a	Intérii.
751b	Quid ais tu? etiamne haec illi tibi
752	iusserunt ferri, quos inter iudex datu's datus es ?
753	Haecin tua est amica, quam dudum mihi
754	te amare dixti, quom obsonabas?
754a	Non taces?
755	Satis scítum filum mulieris. verum hercle anet.
756	Abin díerectus?
756a	Haud malast.
756b	At tu malu's malus es .
757	Scitam hercle opinor concubinam hanc.
757a	Non abis?
758	non ego sum qui te dudum conduxi.
758a	Quid est?
759	immo hercle tu istic ipsus.
759a	Vae misero mihi.
760	Nempe uxor rurist tua, quam dudum dixeras
761	te odisse aeque atque anguis.†
761a	Egone istuc dixi tibi?
762	Mihi quidem hercle.
762a	Ita me amabit Iuppiter,
763	uxor, ut ego illud numquam dixi.
763a	Etiam negas?
764	palam istaec fiunt, te me odisse.
764a	Quin nego.
765	Non, non te odisse aiebat, sed uxorem suam;
766	et uxórem suam ruri esse aiebat.
766a	Haec east.
767	quid mihi molestu's molestus es ?
767a	Quia novisse me negas;
768	nisi metuis tu istanc.
768a	Sapio, nam mihi unicast.
769	Vin me experiri?
769a	Nolo.
769b	Mercedem cedo.
770	Cras petito; dabitur. nunc abi.
770a	Heu miserae mihi.
771	Nunc ego verum illud verbum esse experior vetus:
772	aliquid mali esse propter vicinum malum.
773	Cur hic astamus? quin abimus? incommodi
774	si quid tibi evénit, id non est culpa mea.
775	Quin me eradicas miserum.
775a	Scio iam quid velis:
776	nempe me hínc abire vis.
776a	Volo inquam.
776b	Abibitur.
777	drachmam dato.
777a	Dabitur.
777b	Dari ergo sis iube.
778	dari pótest interea dum illi ponunt.
778a	Quin abis?
779	potine ut molestus ne sis?
779a	Agite apponite
780	obsonium istuc ante pedes illi seni.
781	haec vasa aut mox aut cras iubebo abs te peti
782	sequimíni.—
782a	Fortasse te illum mirari coquom,
783	quod venit atque haec attulit. dicam quid est.
784	Non miror si quid damni facis aut flagiti.
785	nec pol ego patiar, sic me nuptam tam male
786	measque in aedis sic scorta obductarier.
787	Syra, i, rogato meum patrem verbis meis,
788	ut veniat ad me iam simul tecum.—
788a	Eo.—
789	Nescis negoti quid sit, uxor, obsecro.
790	conceptis verbis iam iusiurandum dabo,
791	me numquam quicquam cum illa—iamne abiit Syra?
792	perii hercle. ecce autem haec abiit. vae misero mihi.
793	at te, vicine, di deaeque perduint,
794	cum tua amíca cumque amationibus.
795	suspicione implevit me indignissime,
796	concivit hostis dómi: uxór acerrumast.
797	ibo ad forum atque haec Demiphoni éloquar,
798	me istanc capillo protracturum esse in viam,
799	nisi hinc abducit quo volt ex hisce aedibus.
800	uxor, heus uxor, quamquam tu irata es mihi,
801	iubeas, si sapias, haec intró auferrier:
802	eadem licebit mox cenare rectius.—
803	Era quo me misit, ad patrem, non est domi:
804	rus abiisse aibant. nunc domum renuntio.
805	Defessus sum urbem totam pervenarier:
806	nihil investigo quicquam de illa muliere.
807	sed mater rure rediit, nam video Syram
808	astare ante aedis. Syra.
808a	Quis est qui me vocat?
809	Erus atque alumnus tuos sum.
809a	Salve, alumne mi .
810	Iam mater rure rediit? responde mihi.
811	Sua quidem salute ac familiai maxuma.
812	Quid istúc negotist?
812a	Tuos pater bellissumus
813	amicam adduxit intro in aedis.
813a	Quo modo?
814	Adveniens mater rure eam offendit domi.
815	Pol haud censebam istarum esse operarum patrem.
816	etiam nunc mulier intust?
816a	Etiam.
816b	Sequere me.—
817	Ecastor lege dura vivont mulieres
818	multoque iniquiore miserae quam viri.
819	nam si vir scortum duxit clam uxorem suam,
820	id si rescivit uxor, impunest viro;
821	uxor virum si clam domo egressa est foras,
822	viro fit causa, exigitur matrimonio.
823	utinam lex esset eadem quae uxori est viro;
824	nam uxor contenta est, quae bona est, uno viro:
825	qui minus vir una uxore contentus siet?
826	ecastor faxim, si itidem plectantur viri,
827	si quis clam uxorem duxerit scortum suam,
828	ut illae éxiguntur quae in se culpam commerent,
829	plures viri sint vidui quam nunc mulieres.—
830	Límen superum ínferumque, salve, simul autem vale:
831	hunc hodie postremum extollo mea domo patria pedem.
832	usus, fructus, victus, cultus iam mihi harunc aedium
833	interemptust, interfectust, alienatust. occidi.
834	di penates meum parentum, familiai Lar pater,
835	vobis mando, meum parentum rem bene ut tutemini.
836	ego mihi alios deos penatis persequar, alium Larem,
837	aliam urbem, aliam civitatem: ab Atticis abhorreo;
838	nám ubi mores deteriores increbrescunt in dies,
839	ubi qui amici, qui infideles sint nequeas pernoscere
840	ubique id eripiatur, animo tuo quod placeat maxume,
841	ibi quidem si regnum detur, non cupita est civitas.
842	Divom atque hominum quae spectatrix atque era eadem es hominibus,
843	spem speratam quom obtulisti hanc mihi, tibi grates ago.
844	ecquisnam deus est, qui mea nunc laetus laetitia fuat?
845	domi erát quod quaeritabam: sex sodales repperi,
846	vitam, amícitiam, civitátem, laetitiam, ludum, iocum;
847	eorum inventu res simitu pessumas pessum dedi,
848	iram, inimicitiam, maerorem, lacrumas, exilium, inopiam
849	solitudinem, stultitiam, exitium, pertinaciam .
850	date, di, quaeso conveniundi mi eius celerem copiam.
851	Apparatus sum ut videtis: abicio superbiam;
852	egomet mihi comes, calator, equos, agaso, ármiger,
853	egomet sum mihi imperator, idem egomet mihi oboedio,
854	egomet mihi fero quod usust. o Cupido, quantus es.
855	nam tu quemvis confidentem facile tuis factis facis,
856	eundem ex confidente actutum diffidentem denuo.
857	Cogito quonam égo illum curram quaeritatum.
857a	Certa res
858	me usque quaerere illam, quoquo hínc abductast gentium;
859	neque mihi ulla obsistet amnis nec mons neque adeo mare,
860	nec calor nec frigus metuo neque ventum neque grandinem;
861	imbrem perpetiar, laborem sufferam, solem, sitim;
862	non concedam neque quiescam úsquam noctu neque dius
863	prius profecto quam aut amicam aut mortem investigavero.
864	Nescio quóia vox ad aures mi advolavit.
864a	Invoco
865	vos, Lares viales, ut me bene tutetis.
865a	Iuppiter,
866	estne illic Charinus?
866a	Cives, bene valete.
866b	Ilico
867	sta, Charine.
867a	Qui me revocat?
867b	Spes, Salus, Victoria.
868	Quid me voltis?
868a	Ire tecum.
868b	Alium comitem quaerite,
869	non amittunt hi me comites qui tenent.
869a	Qui sunt ei?
870	Cura, miseria, aegritudo, lacrumae, lamentatio.
871	Repudia istos comites atque hoc respice et revortere.
872	Siquidem mecum fabulari vis, subsequere.
872a	Sta ilico.
873	Male facis, properantem qui me commorare. sol abit.
874	Si huc item properes ut istuc properas, facias rectius:
875	huc secundus ventus nunc est; cape modo vorsoriam:
876	hic favonius serenust, istic auster imbricus;
877	hic facit tranquillitatem, iste omnis fluctus conciet.
878	recipe te ad terram, Charine, huc. nonne ex advorso vides,
879	nubis atra imberque ut instat? aspice ad sinisteram,
880	caelum ut est splendore plenum atque ut dei is tuc vorti iubent ?
881	Religionem illic mi obiecit: recipiam me illuc.
881a	Sapis.
882	o Charine, contra pariter fer gradum et confer pedem,
883	porge bracchium.
883a	Prehende. iam tenes?
883b	Teneo.
883c	Tene.
884	Quo nunc ibas?
884a	Exulatum.
884b	Quid ibi faceres?
884c	Quod miser.
885	Ne pave, restituam iam ego te in gaudio antiquo ut sies.
886	maxime quod vis audire, id audies, quod gaudeas
887	sta ilico, amicus aduenio multum beneuolens .
888	tuam amicam—
888a	Quid eam?
888b	Vbi sit ego scio.
888c	Tune, obsecro?
889	Sanam et salvam.
889a	Vbi eam salvam?
889b	Ego scio.
889c	Ego me mavelim.
890	Potin ut animo sis tranquillo?
890a	Quid si mi animus fluctuat?
891	Ego istum in tranquillo quieto tuto sistam: ne time.
892	Obsecro te, loquere propere ubi sit, ubi eam videris.
893	quid taces? dic. enicas me miserum tua reticentia.
894	Non longe hinc abest a nobis.
894a	Quin ergo commostras, si vides?†
895	Non video hercle nunc, sed vidi modo.
895a	Quin égo videam facis?
896	Faciam.
896a	Longum istuc amantist.
896b	Etiam metuis? omnia
897	commonstrabo. amicior mihi nullus vivit atque is est
898	qui illam habet, neque est quoi magis me vélle melius aequóm siet.
899	Non curo istunc, de illa quaero.
899a	De illa ergo ego dico tibi.
900	sane hoc non in mentem venit dudum, ut ubi sit dicerem .
901	Dic igitur, ubi illa est?
901a	In nostris aedibus.
901b	Aedis probas,
902	si tu vera dicis; pulchre aédificatas arbitro.
903	sed qui ego istúc credam? vidistin an de audito nuntias?
904	Egomet vidi.
904a	Quis eam adduxit ad vos?
904b	Vt inique rogas.
906	quid tua refert, qui cum istac venerit?
906a	Dum istic siet.
905	vera dicis?
905a	Nil, Charine, te quidem quicquam pudet;
907	est profecto.
907a	Opta ergo ob istunc nuntium quid vis tibi.
908	Quid si optabo?
908a	Deos orato ut eius faciant copiam.
909	Derides.
909a	Servata res est demum, si illam videro.
910	sed quin ornatum hunc reicio? heus, aliquis actutum huc foras
911	exite illinc, pallium mi ecferte.
911a	Em, nunc tu mihi places.
912	Optume advenis, pueré, cape chlamydem atque istic sta ilico,
913	ut, si haec non sint vera, inceptum hoc itiner perficere exsequar.
914	Non mihi credis?
914a	Omnia equidem credo quae dicis mihi.
915	sed quin intro ducis me ad eam, ut videam?
915a	Paulisper mane.
916	Quid, manebo?
916a	Tempus non est intro eundi.
916b	Enicas.
917	Non opus est, inquam, nunc intro te ire.
917a	Responde mihi,
918	qua causa?
918a	Operae non est.
918b	Cur?
918c	Quia non est illi commodum.
919	Itane? commodum illi non est, quae me amat, quam ego contra amo?
920	omnibus hic ludificatur me modis. ego stultior,
921	qui isti credam. commoratur. chlamydem sumam denuo.
922	Mane parumper atque haec audi.
922a	Cape sis, puere, hoc pallium.
923	Mater irata est patri vehementer, quia scortum sibi
924	ob oculos adduxerit in aedis, dum ruri ipsa abest:
925	suspicatur illam amicam esse illi.
925a	Sonam sustuli.
926	Eam rem nunc exquirit intus.
926a	Iam machaerast in manu.
927	Nam si eo ted intro ducam—
927a	Tollo ampullam atque hinc eo.
928	Mane, mane, Charine.
928a	Erras, me decipere haud potes.
929	Neque edepol volo.
929a	Quín tu ergo itiner exsequi meum me sinis?
930	Non sino.
930a	Egomet me moror. tu puere, abi hinc intro ocius.
931	iam in currum escendi, iam lora ín manus cepi meas.
932	Sanus non es.
932a	Quin, pedes, vos in curriculum conicitis
933	in Cyprum recta, quandoquidem pater mihi exilium parat?
934	Stultus es, noli istuc quaeso dicere.
934a	Certum exsequist,
935	operam ut sumam ad pervestigandum, ubi sit illaec.
935a	Quin domist.
936	Nam hic quod dixit, id mentitust.
936a	Vera dixi equidem tibi.
937	Iam Cyprum veni.
937a	Quin sequere, ut illam videas quam expetis.
938	Percontatus non inveni.
938a	Matris iam iram neglego.
939	Porro proficiscor quaesitum. nunc perveni Chalcidem;
940	video ibi hospitem Zacyntho, dico quid eo advenerim,
941	rogito quis eam vexerit, quis habeat si íbi indaudiverit.
942	Quin tu istas omittis nugas ac mecum huc intro ambulas?
943	Hospes respondit, Zacynthi ficos fieri non malas.
944	Nil mentitust.
944a	Sed de amica se indaudivisse autumat,
945	hic Athenis esse.
945a	Calchas iste quidem Zacynthiust.
946	Navem conscendo, proficiscor ilico. iam sum domi,
947	iam redii ex exilio. salve, mi sodalis Eutyche:
948	ut valuisti? quid parentes mei? valent mater pater?
949	bene vocas, benigne dicis: cras apud te, nunc domi.
950	sic decet, sic fieri oportet.
950a	†Eloque ni somnias.
951	hic homo non sanust.
951a	Medicari amicus quin properas mihi ?
952	Sequere sis.
952a	Sequor.
952b	Clementer quaeso, calces deteris.
953	audin tu?
953a	Iam dudum audivi.
953b	Pacem componi volo
954	meo patri cum matre: nam nunc est irata—
954a	I modo.
955	Propter istanc.
955a	I modo.
955b	Ergo cura.
955c	Quin tu ergo i modo.
956	tam propitiam reddam, quam quom propitiast Iuno Iovi.—
957	Quasi tu numquam quicquam adsimile húius facti feceris.
958	Edepol numquam; cavi ne quid facerem. vix vivo miser.
959	nam mea uxor propter illam tota in fermento iacet.
960	At ego expurigationem habebo, ut ne suscenseat.
961	Sequere me. sed exeuntem filium video meum.
962	Ad patrem ibo, ut matris iram sibi esse sedatam sciat.
963	iam redeo.
963a	Placet principium. quid agis? quid fit, Eutyche?
964	Optima opportunitate ambo advenistis.
964a	Quid rei est?
965	Vxor tíbi placida ét placatast. cette dextras nunciam.
966	Di me servant.
966a	Tibi amicam ésse nullam nuntio.
967	Di te perdant. quid negotist nam, quaeso, istuc?
967a	Eloquar.
968	animum advortite igitur ambo.
968a	Quin tibi ambo operam damus.
969	Qui bono sunt genere nati, si sunt ingenio malo,
970	suapte culpa genere sapiunt, genus ingenio ímprobant.
971	Verum hic dicit.
971a	Tibi ergo dicit.
971b	Eo illud est verum magis.
972	nam te istac aetate haud aequom filio fuerat tuo
973	adulescenti amanti amicam eripere emptam argento suo.
974	Quid tu ais? Charini amicast illa?
974a	Vt dissimulat malus.
975	Ille quidem illam sese ancillam matri emisse dixerat.
976	Propterea igitur tu mercatu's mercatus es , novos amator, vetus puer?
977	Optume hercle, perge tú , ego ádsistam hinc altrinsecus.
978	quibus est dictis dignus, usque oneremus ambo.
978a	Nullus sum.
979	Filio suo qui innocenti fecit tantam iniuriam.
980	Quem quidem hercle ego, in exilium cum iret, redduxi domum;
981	nam ibat exulatum.
981a	An abiit?
981b	Etiam loquere, larua?
982	temperare istac aetate istis decebat artibus.
983	Fateor, deliqui profecto.
983a	Etiam loquere, larua?
983aa	vacuom esse istac ted aetate hís decebat noxiis.
984	itidem ut tempus anni, aetatem aliam áliud factum condecet;
985	nam si istuc ius est, senecta aetate scortari senes,
986	ubi locist res summa nostra publica?
986a	Ei, perii miser.
987	Adulescentes rei agendae isti magis solent operam dare.
988	Iam obsecro hercle vobis habete cum porcis, cum fiscina.
989	Redde illi.
989a	Sibi habeat, iam ut volt per me sibi habeat licet.
990	Temperi edepol, quoniam ut aliter facias non est copia.
991	Supplici sibi sumat quid volt ipse ob hanc iniuriam,
992	modo pacem faciatis oro, ut ne mihi iratus siet.
993	si hercle scivissem sive adeo ioculo dixisset mihi,
994	se illam amare, numquam facerem ut illam amanti abducerem.
995	Eutyche, ted oro, sodalis eius es, sérva et subveni:
996	hunc senem para me clientem; memorem dices benefici.
997	Ora ut ignoscat delictis tuis atque adulescentiae.
998	Pergin tu autem? heia, superbe invehere. spero ego mihi quoque
999	tempus tale eventurum, ut tibi gratiam referam parem.
1000	Missas iam égo istas artis feci.
1000a	Et quidem ego dehinc iam.
1000b	Nihil agis :
1001	consuetudine animus rursus te huc inducet.
1001a	Obsecro,
1002	satis iam ut habeatís. quin loris caedite etiam, si lubet.
1003	Recte dicis. sed istuc uxor faciet, quom hoc resciverit.
1004	Nihil opust resciscat.
1004a	Quid istic? non resciscet, ne time.
1005	eamus intro, non utibilest hic locus, factis tuis,
1006	dum memoramus, arbitri ut sint qui praetereant per vias.
1007	Hercle qui tu recte dicis: eadem brevior fabula
1008	erit. eamus.
1008a	Hic est intus filius apud nos tuos.
1009	Optumest. illac per hortum nos domum transibimus.
1010	Eutyche, hanc volo prius rém agi, quam meum intró refero pedem.
1011	Quid istuc est?
1011a	Suam quisque homo rem meminit. responde mihi:
1012	certon scis non suscensere mihi tuam matrem?
1012a	Scio.
1013	Vide.
1013a	Mea fide.
1013b	Satis habeo. sed quaeso hercle, etiam vide.
1014	Non mihi credis?
1014a	Immo credo, sed tamen metuo miser.
1015	Eamus intro.
1015a	Immo dicamus senibus legem censeo,
1016	prius quam abeámus, qua se lege teneant contentique sint.
1017	annos gnatus sexaginta quí erit, si quem scibimus
1018	si maritum sive hercle adeo caelibem scortarier,
1019	cúm eo nos hac lege agemus: inscitum arbitrabimur,
1020	et per nos quidem hercle egebit qui suom prodegerit.
1021	neu quisquam posthac prohibeto ádulescentem filium
1022	quin amet et scortum ducat, quod bono fiat modo;
1023	siquis prohibuerit, plus perdet clam qua si praehibuerit palam.
1024	haec adeó ut ex hac nocte primum lex teneat senes.
1025	bene valete; atque, adulescentes, haec si vobis lex placet,
1026	ob senum hercle industriam vos aequom est clare plaudere.
