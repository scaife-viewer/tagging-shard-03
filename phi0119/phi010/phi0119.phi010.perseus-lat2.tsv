1	Salutem primum iam a principio propitiam
2	mihi atque vobis, spectatores, nuntio.
3	apporto vobis Plautum, lingua non manu,
4	quaeso ut benignis accipiatis auribus.
5	nunc argumentum accipite atque animum advortite;
6	quam potero in verba conferam paucissuma.
7	atque hoc poetae faciunt in comoediis:
8	omnis res gestas esse Athenis autumant,
9	quo íllud vobis graecum videatur magis;
10	ego nusquam dicam nisi ubi factum dicitur.
11	atque adeo hoc argumentum graecissat, tamen
12	non atticissat, verum sicilicissitat.
13	huic argumento antelogium hoc fuit;
14	nunc argumentum vobis demensum dabo,
15	non modio, neque trimodio, verum ipso horreo:
16	tantum ad narrandum argumentum ádest benignitas.
17	mercator quidam fuit Syracusis senex,
18	eí sunt nati filii gemini duo,
19	ita forma simili pueri, út mater sua
20	non internosse posset quae mammam dabat,
21	neque adeo mater ipsa quae illos pepererat,
22	ut quidem ille dixit mihi, qui pueros viderat:
23	ego illós non vidi, ne quis vostrum censeat.
24	postquam iam pueri septuennes sunt, pater
25	oneravit navem magnam multis mercibus;
26	imponit geminum álterum in navem pater,
27	Tarentum avexit secum ad mercatum simul,
28	illum reliquit alterum ápud matrem domi.
29	Tarenti ludi forte erant, cum illuc venit.
30	mortales multi, ut ad ludos, convenerant:
31	puér aberravit inter homines a patre.
32	Epidamniensis quidam ibi mercator fuit,
33	is puerum tollit avehitque Epidamnium.
34	pater eius autem postquam puerum perdidit,
35	animum despondit, eaque is aegritudine
36	paucis diebus post Tarenti emortuost.
37	postquam Syracusas de ea re rediit nuntius
38	ad avom puerorum, puerum surruptum alterum
39	patremque pueri Tarenti esse emortuom,
40	immutat nomen avos huic gemino alteri;
41	ita illum dilexit, qui subruptust, alterum:
42	illius nomen indit illi qui domi est,
43	Menaechmo, idem quod alteri nomen fuit;
44	et ipsus eodem est avos vocatus nomine
45	(propterea illius nomen memini facilius,
46	quia illúm clamore vidi flagitarier).
47	ne mox erretis, iam nunc praedico prius:
48	idem est ambobus nomen geminis fratribus.
49	nunc in Epidamnum pedibus redeundum est mihi,
50	ut hanc rem vobis examussim disputem.
51	si quis quid vestrum Epidamnum curari sibi
52	velit, audacter imperato et dicito,
53	sed ita ut det unde curari id possit sibi.
54	nam nisi qui argentum dederit, nugas egerit;
55	qui dederit, magis maiores nugas egerit.
56	verum illuc redeo unde abii, atque uno asto in loco.
57	Epidamniensis ille, quem dúdum dixeram,
58	geminum illum puerum qui surrupuit alterum,
59	ei liberorum, nisi divitiae, nil erat:
60	adoptat illum puerum surrupticium
61	sibi filium eique uxorem dotatam dedit,
62	eumque heredem fecit, quom ipse obiit diem.
63	nam rus ut ibat forte, ut multum pluerat,
64	ingressus fluvium rapidum ab urbe haud longule,
65	rapidus raptori pueri subduxit pedes
66	abstraxitque hominem in maximam malam crucem.
67	illi divitiae evenerunt maximae.
68	is illic habitat geminus surrupticius.
69	nunc ille geminus, qui Syracusis habet,
70	hodie in Epidamnum veniet cum servo suo
71	hunc quaeritatum geminum germanum suom.
72	haec urbs Epidamnus est, dum haec agitur fabula:
73	quando alia agetur, aliud fiet oppidum;
74	sicut familiae quoque solent mutarier:
75	modo †ni caditat leno, modo adulescens, modo senex,
76	pauper, mendicus, rex, parasitus, hariolus
76a	
77	Iuventus nomen fecit Peniculo mihi,
78	ideo quia mensam, quando edo, detergeo.
79	homines captivos qui catenis vinciunt
80	et qui fugitivis servis indunt compedes,
81	nimis stúlte faciunt mea quidem sententia.
82	nam homini misero si ad malum accedit malum,
83	maior lubido est fugere et facere nequiter.
84	nam se ex catenis eximunt aliquo modo.
85	tum compediti ánum lima praeterunt
86	aut lapide excutiunt clavom. nugae sunt eae.
87	quem tu adservare recte, ne aufugiat, voles,
88	esca atque potione vinciri decet.
89	apud ménsam plenam homini rostrum deliges;
90	dum tu illi quod edit et quod potet praebeas,
91	suo arbitratu ádfatim cottidie,
92	numquam edepol fugiet, tam etsi capital fecerit,
93	facile adservabis, dúm eo vinclo vincies.
94	ita istaéc nimis lenta vincla sunt escaria:
95	quam magis extendas, tanto adstringunt artius.
96	nam ego ad Menaechmum húnc eo, quo iam diu
97	sum iudicatus; ultro eo ut me vinciat.
98	nam illic homo homines non alit, verum educat,
99	recreatque: nullus melius medicinam facit.
100	ita est adulescens; ipsus escae maxumae
101	cerialis cenas dat, ita mensas exstruit,
102	tantas struices concinnat patinarias:
103	standumst in lecto, si quid de summo petas.
104	sed mi intervallum iam hos dies multos fuit:
105	domi domítus sum usque cum caris meis.
106	nam neque edo neque emo nisi quod est carissumum.
107	id quoque iam, cari qui instruontur deserunt.
108	nunc ad eum inviso. sed aperitur ostium.
109	Menaechmum eccum ipsum video, progreditur foras.
110	Ní mala, ni stúlta sies, ni índomita impósque animi,
111	quód viro esse odió videas, túte tibi odio habeas.
112	praéterhac sí mihi tále post húnc diem
113	fáxis, faxó foris vídua visás patrem.
114	nám quotiens foras íre volo, mé retines, revocás, rogitas,
115	quó ego eam, quám rem agam, quíd negotí geram,
116	quíd petam, quid feram, quíd foris egerim.
117	portitorem domum duxi, ita omnem mihi
118	rem necesse eloqui est, quidquid egi atque ago.
119	nímium ego te habui délicatam; núnc adeo ut factúrus dicam.
120	quando égo tibi ancillás, penum,
121	lanam, aurum, vestem, purpuram bene praebeo nec quicquam eges,
122	malo cavebis si sapis, virum observare desines.
123	átque adeo, ne me nequiquam serves, ob eam industriam
124	hodie ducam scortum ad cenam atque aliquo condicam foras.
125	Illic homo se uxori simulat male loqui, loquitur mihi;
126	nam si foris cenat, profecto me, haud uxorem, ulciscitur.
127	Euax, iurgio hercle tandem uxorem abegi ab ianua.
128	ubi súnt amatores mariti? dona quid cessant mihi
129	conférre omnes congratulantes, quia pugnavi fortiter?
130	hánc modo uxori intus pallam surrupui, ad scortum fero.
131	sic hóc decet, dari facete verba custodi catae.
132	hoc fácinus pulchrumst, hoc probumst, hoc lepidumst, hoc factumst fabre:
133	meó malo a mala abstuli hoc, ad damnum deferetur.
134	avórti praedam ab hostibus nostrum salute socium.
135	Heús adulescens, ecqua in istac pars inest praeda mihi?
136	Perii, in insidias deveni.
136b	Immo in praesidium, ne time.
137	Quis homo est?
137b	Ego sum.
137c	O mea Commoditas, o mea Opportunitas,
138	salve.
138b	Salve.
138c	Quid agis?
138d	Teneo dextera genium meum.
139	Non potuisti magis per tempus mi advenire quam advenis.
140	Ita ego soleo: commoditatis omnis articulos scio.
141	Vin tu facinus luculentum inspicere?
141b	Quis id coxit coquos?
142	iam sciam, si quid titubatumst, ubi reliquias videro.
143	Dic mi, enumquam tu vidisti tabulam pictam in pariete,
144	ubi aquila Catameitum raperet aut ubi Venus Adoneum?
145	Saepe. sed quid istaé picturae ad me attinent?
145b	Age me aspice.
146	ecquid adsimulo similiter?
146b	Quis istest ornatus tuos?
147	Dic hominem lepidissimum esse me.
147b	Vbi essuri sumus?
148	Dic modo hoc quod ego te iubeo.
148b	Dico: homo lepidissime.
149	Ecquid audes de tuo istuc addere?
149b	Atque hilarissime.
150	Perge porro .
150b	Non pergo hercle, nisi scio qua gratia.
151	litigium tibi est cum uxore, eo mi ábs te caveo cautius.
152	Clam uxoremst ubi pulchre habeamus atque hunc comburamus diem.
153	Age sane igitur, quando aequom oras, quam mox incendo rogum?
154	dies quidem iam ad umbilicum est dimidiatus mortuos.
156	Te morare, mihi quom obloquere.
156b	Oculum ecfodito per solum
157	mihi, Menaechme, si ullum verbum faxo nisi quod iusseris.
158	Concede huc a foribus.
158b	Fiat.
158c	Etiam concede huc.
158d	Licet.
159	Etiam nunc concede audacter ab leonino cavo.
160	Eu edepol ne tu, ut ego opinor, esses agitator probus.
161	Quidum?
161b	Ne te uxor sequatur, respectas identidem.
162	Sed quid ais?
162b	Egone? id enim quod tu vis, id aio atque id nego.
163	Ecquid tu de odore possis, si quid forte olfeceris,
164	facere coniecturam ? 
165	captum sit collegium.
166	Agedum odorare hanc quam ego habeo pallam. quid olet? apstines?
167	Summum ólfactare oportet vestimentum muliebre,
168	nam ex istoc loco spurcatur nasum odore † inlucido.
169	Olfacta igitur hinc, Penicule. lepide ut fastidis.
169b	Decet.
170	Quid igitur? quid olet? responde.
170b	Furtum, scortum, prandium.
171	tibi fuant
172	elocutus, nam
173	nunc ad amicam deferetur hanc meretricem Erotium.
174	mihi, tibi atque illi iubebo iam adparari prandium.
174b	Eu.
175	Inde usque ad diurnam stellam crastinam potabimus.
175b	Eu,
176	expedite fabulatu's fabulatus es . iam fores ferio?
176b	Feri.
177	vel mane etiam.
177b	Mille passum commoratu's commoratus es cantharum.
178	Placide pulta.
178b	Metuis, credo, ne fores Samiae sient.
179	Mane, mane obsecro hercle: eapse eccam exit. oh, solem vides
181	satin ut occaecatust prae huius corporis candoribus?
182	Anime mi, Menaechme, salve.
182b	Quid ego?
182c	Extra numerum es mihi.
183	Idem istuc aliis adscriptivis fieri ad legionem solet.
184	Ego istic mihi hodie adparari iussi apud te proelium.
186	Hodie id fiet.
186b	In eo uterque proelio potabimus;
187	uter ibi melior bellator erit inventus cantharo,
188	† tuest legio adiudicato, cum utro hanc noctem sies.
189	ut ego uxorem, mea voluptas, ubi te aspicio, odi male.
190	Interim nequis quin eius aliquid indutus sies.
191	quid hoc est?
191b	Induviae tuae atque uxoris exuviae, rosa.
192	Superas facile, ut superior sis mihi quam quisquam qui impetrant.
193	Meretrix tantisper blanditur, dum illud quod rapiat videt;
194	nam si amabas, iám oportebat nasum abreptum mordicus.
196	Sustine hoc, Penicule: exuvias facere quas vovi volo.
197	Cedo; sed obsecro hercle, salta sic cum palla postea.
198	Ego saltabo? sanus hercle non es.
198b	Egone an tu magis?
199	si non saltas, exue igitur.
199b	Nimio ego hanc periculo
200	surrupui hodie. meo quidem animo ab Hippolyta subcingulum
201	Hercules haud aeque magno umquam abstulit periculo.
202	cape tibi hanc, quando una vivis meis morigera moribus.
203	Hoc animo decet animatos esse amatores probos.
204	Qui quidem ad mendicitatem se properent detrudere.
205	Quattuor minis ego emi istanc anno uxori meae.
206	Quattuor minae perierunt plane, ut ratio redditur.
207	Scin quid volo ego te accurare?
207b	Scio, curabo quae voles.
208	Iube igitur tribus nóbis apud te prandium accurarier
209	atque aliquid scitamentorum de foro opsonarier,
210	glandionidam suillam, laridum pernonidam,
211	aut sincipitamenta porcina aut aliquid ad eum modum,
212	madida quae mi adposita in mensa miluinam suggerant;
213	atque actutum.
213b	Licet ecastor.
213c	Nos prodimus ad forum.
214	iam hic nos erimus: dum coquetur, interim potabimus.
215	Quando vis veni, parata res erit.
215b	Propera modo.
216	sequere tu.—
216b	Ego hercle vero te et servabo et te sequar,
217	neque hodie ut te perdam, meream deorum divitias mihi.—
218	Evocate intus Culindrum mihi coquom actutum foras.
219	sportulam cape atque argentum. eccos tris nummos habes.
220	Habeo.
220b	Abi atque obsonium adfer; tribus vide quod sit satis:
221	neque defiat neque supersit.
221b	Cuius modi hí homines erunt?
222	Ego et Menaechmus et parasitus eius.
222b	Iam isti sunt decem;
223	nam parasitus octo hominum munus facile fungitur.
224	Elocuta sum convivas, ceterum cura.
224b	Licet.
225	cocta sunt, iube ire accubitum.
225b	Redi cito.
225c	Iam ego hic ero.—
226	Voluptas nullast navitis, Messenio,
227	maior meo animo, quam quom ex alto procul
228	terram conspiciunt.
228b	Maior, non dicam dolo,
229	quam si adveniens terram videas quae fuerit tua.
230	sed quaeso, quam ob rem nunc Epidamnum venimus?
231	an quasi mare omnis circumimus insulas?
232	Fratrem quaesitum geminum germanum meum.
233	Nam quid modi futurum est illum quaerere?
234	hic annus sextust postquam ei reí operam damus.
235	Histros, Hispanos, Massiliensis, Hilurios,
236	mare superum omne Graeciamque exoticam
237	orasque Italicas omnis, qua adgreditur mare,
238	sumus círcumvecti. sí acum, credo, quaereres,
239	acum invenisses, si appareret, iam diu.
240	hominem inter vivos quaeritamus mortuom;
241	nam invenissemus iam diu, si viveret.
242	Ergo istuc quaero certum qui faciat mihi,
243	qui sese dicat scire eum esse emortuom:
244	operam praeterea numquam sumam quaerere.
245	verum aliter vivos numquam desistam exsequi.
246	ego illúm scio quam cordi sit carus meo.
247	In scirpo nodum quaeris. quin nos hinc domum
248	redimus, nisi si historiam scripturi sumus?
249	Dictum facessas, datum edis, caveas malo.
250	molestus ne sis, non tuo hoc fiet modo.
250b	Em
251	illoc enim vérbo esse me servom scio.
252	non potuit paucis plura plane proloqui.
253	verum tamen néqueo contineri quin loquar.
254	audin, Menaechme? quom inspicio marsuppium,
255	viaticati hercle admodum aestive sumus.
256	ne tu hercle, opinor, nisi domum revorteris,
257	ubi nihil habebis, geminum dum quaeres, gemes.
258	nam ita est haec hominum natio: in Epidamnieis
259	voluptárii atque potatores maxumi;
260	tum sycophantae et palpatores plurumi
261	in urbe hac habitant; tum meretrices mulieres
262	nusquam perhibentur blandiores gentium.
263	propterea huic urbi nomen Epidamno inditumst,
264	quia nemo ferme huc sine damno devortitur.
265	Ego istúc cavebo. cedo dum huc mihi marsuppium.
266	Quid eo vis?
266b	Iam aps te metuo de verbis tuis.
267	Quid metuis?
267b	Ne mihi damnum in Epidamno duis.
268	tu magnus amator mulierum es, Messenio,
269	ego autem homo iracundus, animi perditi;
270	id utrumque, argentum quando habebo, cavero,
271	ne tu delinquas neve ego irascar tibi.
272	Cape atque serva. me lubente feceris.
273	Bene opsonavi atque ex mea sententia,
274	bonum anteponam prandium pransoribus.
275	sed eccúm Menaechmum video. vae tergo meo,
276	prius iám convivae ambulant ante ostium,
277	quam ego opsonatu redeo. adibo atque alloquar.
278	Menaechme, salve.
278b	Di te amabunt quisquis es .
279	Quisquis quis ego sim?
280	Non hercle vero.
280b	Vbi convivae ceteri?
281	Quos tu convivas quaeris?
281b	Parasitum tuom.
282	Meum parasitum? certe hic insanust homo.
283	Dixin tibi esse hic sycophantas plurumos?
284	
285	Quem tu parasitum quaeris, adulescens, meum?
286	Peniculum éccum in vidulo salvom fero.
287	Menaechme, numero huc advenis ad prandium.
288	nunc opsonatu redeo.
288b	Responde mihi,
289	adulescens: quibus hic pretiis porci veneunt
290	sacres sinceri?
290b	Nummis.
290c	Nummum a me accipe:
291	iube té piari de mea pecunia.
292	nam équidem insanum esse te certo scio,
293	qui mihi molestu's molestus es homini ignoto, quisquis es.
294	Cylindrus ego sum: non nosti nomen meum?
295	Si tu Cylindrus seu Coriendrus, perieris.
296	ego te non novi, neque novisse adeo volo.
297	Est tibi Menaechmo nomen, tantum quod sciam.
298	Pro sano loqueris quom me appellas nomine.
299	sed ubi novisti me?
299b	Vbi ego te noverim,
300	qui amicam habes eram meam hanc Erotium?
301	Neque hercle ego habeo, neque te quis homo sis scio.
302	Non scis quis ego sim, qui tibi saepissime
303	cyathisso apud nos, quando potas?
303b	Ei mihi,
304	quom nihil est qui illi homini diminuam caput.
305	Tun cyathissare mihi soles, qui ante hunc diem
306	Epidamnum numquam vidi neque veni?
306b	Negas?
307	Nego hercle vero.
307b	Non tu in illisce aedibus
308	† habitas?
308b	Di illos homines, qui illic habitant, perduint.
309	Insanit hic quidem, qui ipse male dicit sibi.
310	audin, Menaechme?
310b	Quid vis?
310c	Si me consulas,
311	nummum illum quem mihi dudum pollicitu's pollicitus es dare—
312	nam tu quidem hercle certo non sanu's sanus es satis,
313	Menaechme, qui nunc ipsus male dicas tibi—
314	iubeas, si sapias, porculum adferri tibi.
316	Eu hercle hominem multum, et odiosum mihi.
317	Solet iocari saepe mecum illoc modo.
318	quam vis ridiculus est, ubi uxor non adest.
319	quid ais tu?
319b	Quid vis, inquam.
319c	Satin hoc quod vides
320	tribus vóbis opsonatumst, an opsono amplius,
321	tibi et parasito et mulieri?
321b	Quas tu mulieres,
322	quos tu parasitos loquere?
322b	Quod te urget scelus,
323	qui huic sis molestus?
323b	Quid tibi mecum est rei?
324	ego te non novi: cum hoc quem novi fabulor.
325	Non edepol tú homo sanus es, certo scio.
326	Iam ergo haec madebunt faxo, nil morabitur.
327	proin tu ne quo abeas longius ab aedibus.
328	numquid vis?
328b	Vt eas maximam malam crucem.
329	Ire hercle meliust te interim atque accumbere,
330	dum ego haec appono ad Volcani violentiam.
331	ibo intro et dicam te hic adstare Erotio,
332	ut te hinc abducat potius quam hic adstes foris.—
333	Iamne abiit illic ? edepol haud mendacia
334	tua verba experior esse.
334b	Observato modo:
335	nam istic meretricem credo habitare mulierem,
336	ut quidem ille insanus dixit, qui hinc abiit modo.
337	Sed miror qui ille noverit nomen meum.
338	Minime hercle mirum. morem hunc meretrices habent:
339	ad portum mittunt servolos, ancillulas;
340	si quae peregrina navis in portum advenit,
341	rogitant cuiatis sit, quid ei nomen siet,
342	postilla extemplo se applicant, agglutinant:
343	si pellexerunt, perditum amittunt domum.
344	nunc ín istoc portu stát navis praedatoria,
345	aps qua cavendum nobis sane censeo.
346	Mones quidem hercle recte.
346b	Tum demum sciam
347	recte monuisse, si tu recte caveris.
348	Tace dúm parumper, nam concrepuit ostium:
349	videamus qui hinc egreditur.
349b	Hoc ponam interim.
350	asservatote haec sultis, navales pedes.
351	Sine fóres sic, abi, nolo óperiri.
352	intús para, curá, vide, quod opúst fiat:
353	sterníte lectos, incéndite odores; múnditia
354	inlécebra animost amántium.
356	amánti amoenitás malost, nobís lucrost.
357	sed ubi ílle est, quem coquos ánte aedis esse áit? atque eccum video,
358	qui mi ést usui et plurímum prodest.
359	item hinc últro fit, ut méret, potissimus nostraé domi ut sit;
360	nunc éum adibo, adloquar ultro.
361	animúle mi, mihi mirá videntur,
362	te hic stáre foris, fores quoí pateant,
363	magis quám domus tua domus quom haéc tua sit.
364	omné paratumst, ut iússisti
365	atque út voluisti, néque tibi
366	ullá morast intus.
367	prandium, út iussisti, hic cúratumst:
368	ubi lúbet, ire licet áccubitum.
369	Quícum haec mulier loquitur?
369b	Equidem tecum.
369c	Quid mecum tibi
370	fuit umquam aut nunc est negoti?
370b	Quia pol te unum ex omnibus
371	Venus me voluit magnificare, neque id haud immerito tuo.
372	nam ecastor solus benefactis tuis me florentem facis.
373	Certo haec mulier aut insana aut ebria est, Messenio,
374	quaé hominem ignotum compellet me tam familiariter.
375	Dixin égo istaec hic solere fieri? folia nunc cadunt,
376	praeut si triduom hoc hic erimus: tum arbores in te cadent.
377	nam ita sunt hic meretrices: omnes elecebrae argentariae.
378	sed sine me dum hanc compellare. heus mulier, tibi dico.
378b	Quid est?
379	Vbi tu húnc hominem novisti?
379b	Ibidem ubi hic me iam diu,
380	in Epidamno.
380b	In Epidamno? qui huc in hanc urbem pedem,
381	nisi hodie, numquam intro tetulit?
381b	Heia, delicias facis.
382	mi Menaechme, quin, amabo, is intro? hic tibi erit rectius.
383	Haec quidem edepol recte appellat meo me mulier nomine.
384	nimis miror, quid hoc sít negoti.
384b	Oboluit marsuppium
385	huic istuc quod habes.
385b	Atque edepol tu me monuisti probe.
386	accipe dum hoc. iam scibo, utrum haec me mage amet an marsuppium.
387	Eamus intro, ut prandeamus.
387b	Bene vocas: tam gratiast.
388	Cur igitur me tibi iussisti coquere dudum prandium?
389	Egon te iussi coquere?
389b	Certo, tibi et parasito tuo.
390	Cui, malum, parasito? certo haec mulier non sanast satis.
391	Peniculo.
391b	Quis iste ést Peniculus? qui extergentur baxeae?
392	Scilicet qui dudum tecum venit, quom pallam mihi
393	detulisti, quám ab uxore tua surrupuisti.
393b	Quid est?
394	tibi pallam dedi, quam uxori meae surrupui? sanan es?
395	certe haec mulier cantherino ritu ástans somniat.
396	Qui lubet ludibrio habere me atque ire infitias mihi
397	facta quae sunt?
397b	Dic quid est id quod negem quod fecerim?
398	Pallam te hodie mihi dedisse uxoris.
398b	Etiam nunc nego.
399	ego quidem neque umquam uxorem hábui neque habeo, neque huc
400	umquam, postquam natus sum, intra portam penetravi pedem.
401	prandi in navi, inde huc sum egressus, te conveni.
401b	Eccere,
402	perii misera, quam tu mihi nunc navem narras?
402b	Ligneam,
403	saepe tritam, saepe fixam, saepe excussam malleo;
404	quasi supellex pellionis, palus palo proxumust.
405	Iám, amabo, desiste ludos facere atque i hac mecum semul.
406	Nescio quem, mulier, alium hóminem, non me quaeritas.
407	Non ego te novi Menaechmum, Moscho prognatum patre,
408	qui Syracusis perhibere natus esse in Sicilia,
409	ubi rex Agathocles regnator fuit et iterum Phintia,
411	tertium Liparo, qui in morte regnum Hieroni tradidit,
412	nunc Hiero est?
412b	Haud falsa, mulier, praedicas.
412c	Pro Iuppiter,
413	num istaec mulier illinc venit, quae te novit tam cate?
414	Hercle opinor, pernegari non potest.
414b	Ne feceris.
416	periisti, si intrassis intra limen.
416b	Quin tu tace modo.
417	bene res geritur. adsentabor quidquid dicet mulieri,
418	si possum hospitium nancisci. iam dudum, mulier, tibi
419	non imprudens advorsabar: hunc metuebam, ne meae
421	uxori renuntiaret de palla et de prandio.
422	nunc, quando vis, eamus intro.
422b	Etiam parasitum manes?
423	Neque ego illum maneo, neque flocci facio, neque, si venerit,
424	eum volo intromitti.
424b	Ecastor haud invita fecero.
425	sed scin quid te amabo ut facias?
425b	Impera quid vis modo.
426	Pallam illam, quam dudum dederas, ad phrygionem ut deferas,
427	ut reconcinnetur atque ut opera addantur quae volo.
428	Hercle qui tu recte dicis: eádem ignorabitur,
429	ne uxor cognoscat te habere, si in via conspexerit.
430	Ergo mox auferto tecum, quando abibis.
430b	Maxime.
431	Eamus intro
431b	Iam sequar te. húnc volo etiam conloqui.
432	eho Messenio, accede huc.
432b	Quid negoti est?
432c	†sussciri.
433	Quid eo opust?
433b	Opus est. scio ut me dices.
433c	Tanto nequior.
434	Habeo praedam: tantum incepi óperis. ei quantum potes,
436	abduc istos in tabernam actutum devorsoriam.
437	tum facito ante solem occasum ut venias advorsum mihi.
438	Non tu istas meretrices novisti, ere.
438b	Tace, inquam 
439	mihi dolebit, non tibi, si quid ego stulte fecero.
440	mulier haec stulta atque inscita est; quantum perspexi modo,
441	est hic praeda nobis.—
441b	Perii, iamne abis? periit probe:
442	ducit lembum dierectum navis praedatoria.
443	sed ego inscitus qui domino me postulem moderarier:
444	dicto me emit audientem, haud imperatorem sibi.
445	sequimini, ut, quod imperatum est, veniam advorsum temperi.—
446	Plus triginta ánnis natus sum, quom ínterea loci,
447	numquam quicquam facinus feci peius neque scelestius,
448	quám hodie, quom in contionem mediam me immersi miser.
449	ubi ego dúm hieto, Menaechmus se subterduxit mihi
450	atque abiit ad amicam, credo, neque me voluit ducere.
451	qui illum di omnes perduint, qui primus commentust 
452	contionem habere, qui homines occupatos occupat.
453	non ad eam rem ótiosos homines decuit deligi,
454	qui nisi adsint quom citentur, census capiat ilico?
455	
456	
457	adfatim est hominum, in dies qui singulas escas edint,
458	quibus negoti nihil est, qui essum neque vocantur neque vocant:
459	eos oportet contioni dare operam atque comitiis.
460	sí id ita esset, non ego hodie perdidissem prandium,
461	quoi tam credo † datum voluisse quam me video vivere.
462	ibo: etiamnum reliquiarum spes animum oblectat meum.
463	sed quid ego video? Menaechmus cum corona exit foras.
464	sublatum est convivium, edepol venio adversum temperi.
465	observabo, quid agat, hominem. post adibo atque adloquar.
466	Potine ut quiescas? ego tibi hanc hodie probe
467	lepideque concinnatam referam temperi.
468	non faxo eam esse dices: íta ignorabitur.
469	Pallam ad phrygionem fert confecto prandio
470	vinoque expoto, parasito excluso foras.
471	non hercle is sum qui sum, ni hánc iniuriam
472	meque ultus pulchre fuero. observa quid dabo.
473	Pro di immortales, quoí homini umquam uno die
474	boni dedistis plus, qui minus speraverit?
475	prandi, potavi, scortum accubui, apstuli
476	hanc, quoius heres numquam erit post hunc diem.
477	Nequeo quae loquitur exaudire clanculum;
478	satur nunc loquitur de me et de parti mea.
479	Ait hanc dedisse me sibí, atque eam meae
481	uxori surrupuisse. quoniam sentio
482	errare, extemplo, quasi res cúm ea esset mihi,
483	coepi adsentari: mulier quidquid dixerat,
484	idem ego dicebam. quid multis verbis opust ?
485	minore nusquam bene fui dispendio.
486	Adibo ad hominem, nam turbare gestio.
487	Quis hic ést, qui adversus it mihi?
487b	Quid ais, homo
488	levior quam pluma, pessime et nequissime,
489	flagitium hominis, subdole ac minimi preti?
490	quid de te merui, qua me causa perderes?
491	ut surrupuisti te mihi dudum de foro!
492	fecisti funus med absente prandio.
493	cur ausu's ausus es facere, quoi ego aeque heres eram?
494	Adulescens, quaeso, quid tibi mecum est rei,
495	qui mihi male dicas homini ignoto insciens?
496	an tibi malam rem vis pro male dictis dari?
497	†Pol eam quidem edepol te dedisse intellego.
498	Responde, adulescens, quaeso, quid nomen tibist?
499	Etiam derides, quasi nomen non noveris?
500	Non edepol ego te, quod sciam, umquam ante hunc diem
501	vidi neque novi; verum certo, quisquis es,
502	si aéquom facias, mihi odiosus ne sies.
503	Menaechme, vigila.
503b	Vigilo hercle equidem, quod sciam.
504	Non me novisti?
504b	Non negem, si noverim.
505	Tuom parasitum non novisti?
505b	Non tibi
506	sanum est, adulescens, sinciput, intellego.
507	Responde, surrupuistin uxori tuae
508	pallam istanc hodie átque dédisti Erotio?
509	Neque hercle ego uxorem habeo neque ego Erotio
510	dedi nec pallam surrupui.
510b	Satin sanus es?
511	occisast haec res. non ego te indutum foras
512	exire vidi pallam?
512b	Vae capiti tuo.
513	omnis cinaedos esse censes, tu quia es?
514	tun med indutum fuisse pallam praedicas?
516	Ego hercle vero.
516b	Non tu abis quo dignus es?
517	aut te piari iube, homo insanissime.
518	Numquam edepol quisquam me exorabit, quin tuae
519	uxori rem omnem iám, uti sit gesta, eloquar;
520	omnes in te istaec recident contumeliae:
521	faxo haud inultus prandium comederis.—
522	Quid hoc ést negoti? satine, ut quemque conspicor,
523	ita me ludificant? sed concrepuit ostium.
524	Menaechme, amare ait te multum Erotium,
525	ut hoc una opera sibi ad aurificem deferas,
526	atque huc ut addas auri pondo únciam
527	iubeasque spinter novom reconcinnarier.
528	Et istúc et aliud, si quid curari volet,
529	me curaturum dicito, quidquid volet.
530	Scin quid hoc sit spinter?
530b	Nescio, nisi aureum.
531	Hoc est quod olim clanculum ex armario
532	te surrupuisse aiebas uxori tuae.
533	Numquam hercle factum est.
533b	Non meministi, obsecro?
534	redde igitur spinter, si non meministi.
534b	Mane.
535	immo equidem memini. nempe hoc est, quod illí dedi.
536	Istuc.
536b	Vbi illae armillaé sunt, quas una dedi?
537	Numquam dedisti.
537b	Nam pol hoc unum dedi.
538	Dicam curare?
538b	Dicito: curabitur.
539	et palla et spinter faxo referantur simul.
541	Amabo, mi Menaechme, inauris da mihi
542	faciendas pondo duom nummum, stalagmia,
543	ut te libenter videam, quom ad nos veneris.
544	Fiat. cedo aurum, ego manupretium dabo.
545	Da sodes abs te: ego post reddidero tibi.
546	Immo cedo abs te: ego post tibi reddam duplex.
547	Non habeo.
547b	At tu, quando habebis, tum dato.
548	Numquid me vis?—
548b	Haec me curaturum dicito—
549	ut quantum possint quique liceant veneant.
550	iamne abiit intro? abiit, operuit fores.
551	di me quidem omnes adiuvant, augent, amant.
552	sed quid ego cesso, dum datur mi occasio
553	tempusque, abire ab his locis lenoniis?
554	propera, Menaechme, fer pedem, confer gradum.
555	demam hanc coronam atque abiciam ad laevam manum,
556	ut, siquis sequatur, hac me abiisse censeant.
557	ibo et conveniam servom, si potero, meum,
558	ut haec, quae bona dant di mihi, ex me sciat.—
559	Egone hic me patiar frustra in matrimonio,
560	ubi vir compilet clanculum quidquid domist
561	atque ea ad amicam deferat?
561b	Quin tu taces?
562	manufesto faxo iam opprimes: sequere hac modo.
563	pallam ad phrygionem cum corona ébrius
564	ferebat, hodie tibi quam surrupuit domo.
565	sed eccám coronam quám habuit. num mentior?
566	em hac ábiit, si vis persequi vestigiis.
567	atque edepol eccum óptume revortitur;
568	sed pallam non fert.
568b	Quid ego nunc cum illoc agam?
569	Idem quod semper: male habeas; sic censeo.
570	huc concedamus: ex insidiis aucupa.
571	Vt hóc utimúr maximé more móro
572	moléstoque múltum, atque utí quique súnt
573	optumí, maxumé morem habént hunc:
574	cliéntes sibi ómnes volúnt esse múltos:
575	boníne an malí sint, id haúd quaeritánt;
576	res magís quaeritúr quam cliéntum fidés
577	cuius modí clueat.
578	si ést pauper átque haud malús, nequam habétur,
579	sin díves malúst, is cliéns frugi habétur.
580	quí neque legés neque aequóm bonum usquám colunt,
581	sollícitos patrónos habént.
582	datúm denegánt quod datum ést, litiúm plení, rapaces
583	virí, fraudulénti,
584	qui aut faénore aut periúriis habént rem parátam,
584a	mens est in quo 
585	eís ubi dicitur dies, simul patronis dicitur.
586	quippe qui pro illis loquimur quae male fecerunt
587	aut ád populum aut ín iure aut ápud aedilem rés est.
588	sicút me hodie nimis sóllicitum cliens quídam habuit, neque quód volui
589	agere aút quicum licitumst, ita med attinuit, ita detinuit.
590	ápud aediles pro eius factis plurumisque pessumisque
591	dixi causam, condiciones tetuli tortas, confragosas:
592	aut plus aut minus quám opus fuerat dicto dixeram † controversiam, ut
593	sponsio fierét. quid ille? qui praedem dedit.
594	néc magis manufestum ego hominem úmquam ullum teneri vidi:
595	omnibus male factis testes tres aderant acerrumi.
596	di illum ómnes perdant, íta mihi hunc hódie corrupít diem,
597	meque adeo, quí hodie forum umquam oculis inspexi meis.
598	diem corrupi óptimum: iussi adparari prandium,
599	amica exspectat me, scio. ubi primum est licitum, ílico
600	properavi abire de foro. iratast, credo, nunc mihi;
601	placabit palla quam dedi,
601a	quam hódie uxori ábstuli atque huic détuli Erótio.
602	Quid aís?
602b	Viro me malo mále nuptam.
602c	Satin aúdis quae illic lóquitur?
603	Satis.
603b	Sí sapiam, hinc intro ábeam, ubi mi bene sít.
603c	Mane: male erit pótius.
604	Ne íllam ecastor faénerato ábstulisti.
604b	Síc datur.
605	Clanculum te istaec flagitia facere censebas potis?
606	Quid illuc est, uxor, negoti?
606b	Men rogas?
606c	Vin hunc rogem?
607	Aufer hinc palpationes.
607b	Perge tu.
607c	Quid tu mihi
608	tristis es?
608b	Te scire oportet.
608c	Scit, sed dissimulat malus.
609	Quid negotist?
609b	Pallam—
609c	Pallam?
609d	Quidam pallam—
609e	Quid paves?
610	Nil equidem paveo.
610b	Nisi unum: palla pallorem incutit.
611	at tu ne clam me comesses prandium. perge in virum.
612	Non taces?
612b	Non hercle vero taceo. nutat, ne loquar.
613	Non hercle ego quidem usquam quicquam nuto neque nicto tibi.
614	Ne ego mecastor mulier misera.
614b	Qui tu misera es? mi expedi.
615	Nihil hoc confidentius, qui quae vides ea pernegat.
616	Per Iovem deosque omnis adiuro, uxor, (satin hoc est tibi?)
617	me isti non nutasse.
617b	Credit iam tibi de isto: illuc redi.
618	Quó ego redeam?
618b	Equidem ad phrygionem censeo. ei, pallam refer.
619	Quae istaec palla est?
619b	Taceo iam, quando haec rem non meminit suam.
619a	
620	Numquis servorum deliquit? num ancillae aut servi tibi
621	responsant? eloquere. impune non erit.
621b	Nugas agis.
622	Tristis admodum es. non mi istuc satis placet.
622b	Nugas agis.
623	Certe familiarium aliquoi írata es.
623b	Nugas agis.
624	Num mihi es irata saltem?
624b	Nunc tu non nugas agis.
625	Non edepol deliqui quicquam.
625b	Em rursum nunc nugas agis.
626	Dic, mea uxor, quid tibi aegre est?
626b	Bellus blanditur tibi.
627	Potin ut mihi molestus ne sis? num te appello?
627b	Aufer manum.
628	Sic datur. properato absente me comesse prandium,
629	post ante aedis cum corona me derideto ebrius.
630	Neque edepol ego prandi neque hodie huc intro tetuli pedem.
631	Tun negas?
631b	Nego hercle vero.
631c	Nihil hoc homine audacius.
632	non ego te modo hic ante aedis cum corona florea
633	vidi astare? quom negabas mi esse sanum sinciput,
634	et negabas me novisse, peregrinum aibas esse te?
635	Quin ut dudum divorti abs te, redeo nunc demum domum.
636	Novi ego te. non mihi censebas esse, qui te ulciscerer.
637	omnia hercle uxori dixi.
637b	Quid dixisti?
637c	Nescio,
638	eam ipsus roga.
638b	Quid hoc est, uxor? quidnam hic narravit tibi?
639	quid id est? quid taces? quin dicis quid sit?
639b	Quasi tu nescias.
639c	
639d	palla mi est domo surrepta.
639e	Palla surrepta est tibi?
640	Me rogas?
640b	Pol haud rogem te, si sciam.
640c	O hominem malum,
641	ut dissimulat. non potes celare: rem novit probe.
642	omnia hercle ego edictavi.
642b	Quid id est?
642c	Quando nil pudet
643	neque vis tua voluntate ipse profiteri, audi atque ades.
644	et quid tristis sim et quid hic mihi dixerit, faxo scias.
645	palla mi est domo surrupta.
645b	Palla surruptast mihi?
646	Viden ut te scelestus captat? huic surruptast, non tibi.
647	nam profecto tibi surrupta si esset—salva non foret.
648	Nil mihi tecum est. sed tu quid ais?
648b	Palla, inquam, periit domo.
649	Quis eam surrupuit?
649b	Pol istuc ille scit qui illam abstulit.
650	Quis is homo est?
650b	Menaechmus quidam.
650c	Edepol factum nequiter.
651	quis is Menaechmust?
651b	Tu istic, inquam.
651c	Egone?
651d	Tu.
651e	Quis arguit?
652	Egomet.
652b	Et ego. atque huic amicae detulisti Erotio.
653	Egon dedi?
653b	Tu, tu istic, inquam. vin adferri noctuam,
654	quae tu tu usque dicat tibi? nam nos iam defessi sumus.
655	
655b	Per Iovem deosque omnis adiuro, uxor (satin hoc est tibi?)
656	non dedisse.
656b	Immo hercle vero, nos non falsum dicere.
657	Sed ego illam non condonavi, sed sic utendam dedi.
658	Equidem ecastor tuam nec chlamydem do foras nec pallium
659	cuiquam utendum. mulierem aequom est vestimentum muliebre
660	dare foras, virum virile. quin refers pallam domum?
661	Ego faxo referetur.
661b	Ex re tua, ut opinor, feceris;
662	nam domum numquam introibis, nisi feres pallam simul.
663	eo domum.
663b	Quid mihi futurum est, qui tibi hanc operam dedi?
664	Opera reddetur, quando quid tibi erit surruptum domo.—
665	Id quidem edepol numquam erit, nam nihil est quod perdam domi.
666	cum viro cum uxore di vos perdant. properabo ad forum,
667	nam ex hac familia me plane éxcidisse intellego.—
668	Male mi uxor sese fecisse censet, quom exclusit foras;
669	quasi non habeam, quo intromittar, alium meliorem locum.
670	si tibi displiceo, patiundum: at placuero huic Erotio,
671	quae me non excludet ab se, sed apud se occludet domi.
672	nunc ibo, orabo ut mihi pallam reddat, quam dudum dedi;
673	aliam illi redimam meliorem. heus, ecquis hic est ianitor?
674	aperite atque Erotium aliquis evocate ante ostium.
675	Quis hic me quaerit?
675b	Sibi inimicus magis quam aétati tuae.
676	Mi Menaechme, cur ante aedis astas? sequere intro.
676b	Mane.
677	scin quid est quod ego ad te venio?
677b	Scio, ut tibi ex me sit volup.
678	Immo edepol pallam illam, amabo te, quam tibi dudum dedi,
679	mihi eam redde. uxor rescivit rem omnem, ut factum est, ordine.
680	ego tibi redimam bis tanto pluris pallam, quam voles.
681	Tibi dedi equidem illam, ad phrygionem út ferres, paulo prius,
682	et illud spinter, ut ad aurificem ferres, ut fieret novom.
683	Mihi tu ut dederis pallam et spinter? numquam factum reperies.
684	nam ego quidem postquam illam dudum tibi dedi atque abii ad forum,
685	nunc redeo, nunc te postillac video.
685b	Video quam rem agis.
686	quia commisi, ut me defrudes, ad eam rem adfectas viam.
687	Neque edepol te defrudandi causa posco (quin tibi
688	dico uxorem rescivisse)—
688b	Nec te ultro oravi ut dares:
689	tute ultro ad me detulisti, dedisti eam dono mihi;
690	eandem nunc reposcis: patiar. tibi habe, aufer, utere
691	vel tu vel tua uxor, vel etiam in loculos compingite.
692	tu huc post hunc diem pedem intro non feres, ne frustra sis;
693	quando tu me bene merentem tibi habes despicatui,
694	nisi feres argentum, frustra me ductare non potes.
695	aliam posthac invenito quám habeas frustratui.—
696	Nimis iracunde hercle tandem. heús tu, tibi dico, mane,
697	redi. etiamne astas? etiam audes mea revorti gratia?
698	abiit intro, occlusit aedis. nunc ego sum exclusissimus:
699	neque domi neque apud amicam mihi iam quicquam creditur.
700	ibo et consulam hanc rem amicos, quid faciendum censeant.—
701	Nimis stúlte dudum feci, quom marsuppium
702	Messenioni cum argento concredidi.
703	immersit aliquo sese, credo, in ganeum.
704	Provisam quam mox vir meus redeat domum.
705	sed eccum video. salva sum, pallam refert.
706	Demiror ubi nunc ambulet Messenio.
707	Adibo atque hominem accipiam quibus dictis meret.
708	non te pudet prodire in conspectum meum,
709	flagitium hominis, cum istoc ornatu?
709b	Quid est?
710	quae te res agitat, mulier?
710b	Etiamne, impudens,
711	muttire verbum unum audes aut mecum loqui?
712	Quid tandem admisi in me, ut loqui non audeam?
713	Rogas me? o hominis impudentem audaciam!
714	Non tu scis, mulier, Hecubam quapropter canem
715	Graii esse praedicabant?
715b	Non equidem scio.
716	Quia idem faciebat Hecuba quod tu nunc facis:
717	omnia mala ingerebat, quemquem aspexerat.
718	itaque adeo iure coepta appellari est canes.
719	Non ego istaec tua flagitia possum perpeti.
720	nam med aetatem viduam ésse mavelim,
721	quam istaec flagitia tua pati quae tu facis.
722	Quid id ad me, tu te nuptam possis perpeti
723	an sis abitura a tuo viro? an mos hic ita est,
724	peregrino ut advenienti narrent fabulas?
725	Quas fabulas? non, inquam, patiar praeterhac,
726	quin vidua vivam quam tuos móres perferam.
727	Mea quidem hercle causa vidua vivito,
728	vel usque dum regnum optinebit Iuppiter.
729	At mihi negabas dudum surrupuisse te,
730	nunc eandem ante oculos attines: non te pudet?
731	Eu hercle, mulier, multum et audax et mala es.
732	tun tibi hanc surreptam dicere audes, quam mihi
733	dedit alia mulier ut concinnandam darem?
734	Ne istuc mecastor—iam patrem accersam meum
735	atque ei narrabo tua flagitia quae facis.
736	ei, † Deceo, quaere meum patrem, tecum simul
737	ut veniat ad me: ita rem esse dicito.
738	iam ego aperiam istaec tua flagitia.
738b	Sanan es?
739	quae mea flagitia?
739b	Pallam atque aurum meum
740	domo suppilas tuae uxori et tuae
741	degeris amicae. satin haec recte fabulor?
742	Quaeso hercle, mulier, si scis, monstra quod bibam,
743	tuam qui possim perpeti petulantiam.
744	quem tú hominem esse me arbitrere, nescio;
745	ego te simitu novi cum Porthaone.
746	Si me derides, at pol illum non potes,
747	patrem meum, qui huc advenit. quin respicis?
748	novistin tu illum?
748b	Novi cum Calcha simul:
749	eodém die illum vidi quo te ante hunc diem.
750	Negas novisse me? negas patrem meum?
751	Idem hercle dicam, sí avom vis adducere.
752	Ecastor pariter hoc atque alias res soles.
753	Vt aétas mea ést atque ut hóc usus fácto est
754	gradum proferam, progrediri properabo.
755	sed id quam mihi facile sit, haud sum falsus.
756	nam pernicitas deserit: consitus sum
757	senectute, onustum gero corpus, vires
758	reliquere: ut aetas mala est; mers mala ergost.
759	nam res plurumas pessumas, quom advenit, fert:
760	quas si aútumem omnis, nimis lóngus sermost.
761	sed haec res mihi in pectore et corde curaest,
762	quidnam hóc sit negóti, quod fília sic
763	repénte expetít me, ut ád sese irem.
763a	nec, quíd id sit, mihí certiús facit, quid
764	velít, quid me accersat.
764a	verúm propemodúm iam sció, quid siet rei.
765	credo cum viro litigium natum esse aliquod.
766	ita istaec solent, quae viros subservire
767	sibi postulant, dote fretae, feroces.
768	et illi quoque haud abstinent saepe culpa.
769	verum est modus tamen, quoad pati uxorem oportet;
770	nec pol filia umquam patrem accersit ad se,
771	nisi aut quid commissi aut iurgi est iusta causa.
772	sed id quidquid est, iam sciam. atque eccam eampse
773	ante aedis et eius virum tristem video.
774	id ést quod suspicábar.
775	áppellabo hanc.
775b	Ibo advorsum. sálve multum, mí pater.
776	Salva sis. salven advenio? salven accersi iubes?
777	quid tu tristis es? quid ille autem abs te iratus destitit?
778	nescio quíd vos velitati éstis inter vos duos.
779	loquere, uter meruistis culpam? paucis, non longos logos.
780	Nusquam equidem quicquam deliqui: hoc primum te absolvo, pater.
781	verum vivere hic non possum neque durare ullo modo.
782	proin tu me hinc abducas.
782b	Quid istuc autem est?
782c	Ludibrio, pater,
783	habeor.
783b	Vnde?
783c	Ab illo, quoi me mandavisti, meo viro.
784	Ecce autem litigium. quotiens tandem édixi tibi,
785	ut caveres, neuter ad me iretis cum querimonia?
786	Qui ego istuc, mi pater, cavere possum?
786b	Men interrogas?
787	Nisi non vis.
787a	Quotiens monstravi tibi, viro ut morem geras,
789	quid ille faciat, né id observes, quó eat, quid rerum gerat.
790	At enim ille hinc amat meretricem ex proxumo.
790b	Sane sapit,
791	atque ob istánc industriam etiam faxo amabit amplius.
792	Atque ibi potat.
792b	Tua quidem ille causa potabit minus,
793	si illic sive alibi libebit? quae haec, malum, impudentiast?
794	una opera prohibere, ad cenam ne promittat, postules,
795	neve quemquam accipiat alienum apud se. serviren tibi
796	postulas viros? dare una ópera pensum postules,
797	inter ancillas sedere iubeas, lanam carere.
798	Non equidem mihi te advocatum, pater, adduxi, sed viro.
799	hinc stas, illim causam dicis.
799b	Si ille quid deliquerit,
800	multo tanto illum accusabo, quam te accusavi, amplius.
801	quando te auratam et vestitam bene habet, ancillas penum
802	recte praehibet, melius sanam est, mulier, mentem sumere.
803	At ille suppilat mihi aurum et pallas ex arcis domo,
804	me despoliat, mea ornamenta clam ad meretrices degerit.
805	Male facit, si istuc facit; si non facit, tu male facis,
806	quae insontem insimules.
806b	Quin etiam nunc habet pallam, pater,
807	et spinter, quod ad hanc detulerat, nunc, quia rescivi, refert.
808	Iám ego ex hoc, ut factumst, scibo. íbo ad hominem atque adloquar.
809	dic mi istuc, Menaechme, quod vos dissertatis, ut sciam.
810	quid tu tristis es? quid illa autem irata abs te destitit?
811	Quisquis es, quidquid tibi nomen est, senex, summum Iovem
812	deosque do testes—
812b	Qua de re aut cuius rei rerum omnium?
813	Me neque isti male fecisse mulieri, quae me arguit
814	hanc domo ab se surrupuisse atque abstulisse deierat.
815	sí ego intra aedis huius umquam, ubi habitat, penetravi pedem ,
817	omnium hominum exopto ut fiam miserorum miserrimus.
818	Sanun es, qui istuc exoptes aut neges te umquam pedem
819	in eas aedis intulisse ubi habitas, insanissime?
820	Tun, senex, ais habitare med in illisce aedibus?
821	Tun negas?
821b	Nego hercle vero.
821c	Immo hercle †ludere negas;
822	nisi quo nocte hac exmigrastis. concede huc, mea filia.
823	quid tu ais? num hinc exmigrastis?
823b	Quem in locum aut quam ob rem, obsecro?
824	Non edepol scio.
824b	Profecto ludit te hic. non tu tenes?
825	Iam vero, Menaechme, satis iocatu's iocatus es . nunc hanc rem gere.
826	Quaeso, quid mihi tecum est? unde aut quis tu homo es? 
827	† tibi aut adeo isti, quae mihi molesta est quoquo modo?
828	Viden tu ílli oculos virere? ut viridis exoritur colos
829	ex temporibus atque fronte, ut oculi scintillant, vide.
831	Quid mihi meliust, quam quando illi me insanire praedicant,
832	ego med adsimulem insanire, ut illos a me absterream?
833	Vt pandiculans oscitatur. quid nunc faciam, mi pater?
834	Concede huc, mea nata, ab istoc quam potest longissime.
835	Euhoe Bacche, Bromie, quo me in silvam venatum vocas?
836	audio, sed non abire possum ab his regionibus,
837	ita illa me ab laeva rabiosa femina adservat canis,
838	poste autem illinc hircus † alus, qui saepe aetate in sua
839	perdidit civem innocentem falso testimonio.
840	Vae capiti tuo.
840b	Ecce, Apollo mi ex oraclo ímperat,
841	ut ego ílli oculos exuram lampadibus ardentibus.
842	Perii, mi pater, minatur míhi oculos exurere.
843	
843b	Ei mihi, insanire me aiunt, ultro cum ipsi insaniunt.
844	Filia, heus.
844b	Quid est? quid agimus?
844c	Quid si ego huc servos cito?
845	ibo, abducam qui hunc hinc tollant et domi devinciant,
846	prius quam turbarum quid faciat amplius.
846b	Enim haereo;
847	ni occupo aliquid mihi consilium, hí domum me ad se auferent.
848	pugnis me votas in huius ore quicquam parcere,
849	ni a meis oculis abscedat in malam magnam crucem.
850	faciam quod iubes, Apollo.
850b	Fuge domum, quantum potest,
851	ne hic te obtundat.
851b	Fugio. amabo, ádserva istunc, mi pater,
852	ne quo hinc abeat. sumne ego mulier misera, quae illaec audio?—
853	Haud male, Apollo illanc amovi; nunc hunc impurissimum,
854	barbatum, tremulum Tithonum, qui cluet Cygno patre,
855	ita mihi imperas ut ego huius membra atque ossa atque artua
856	comminuam illo scipione quem ipse habet.
856b	Dabitur malum,
857	me quidem si attígeris aut si propius ad me accesseris.
858	Faciam quod iubes; securim capiam ancipitem, atque hunc senem
859	osse fini dedolabo ássulatim viscera.
860	Enim vero illud praecavendumst, atque adcurandumst mihi;
861	sane ego illúm metuo, ut minatur, ne quid male faxit mihi.
862	Multa mi imperas, Apollo: nunc equos iunctos iubes
863	capere me indomitos, ferocis, atque in currum inscendere,
864	ut ego hunc proteram leonem vetulum, olentem, edentulum.
865	iam adstiti in currum, iam lora teneo, iam stimulus in manust.
866	agite equi, facitote sonitus ungularum appareat,
867	cursu celeri facite inflexa sit pedum pernicitas.
868	Mihin equis iunctis minare?
868b	Ecce, Apollo, denuo
869	me iubes facere impetum in eum qui stat atque occidere.
870	sed quis hic est qui me capillo hínc de curru deripit?
871	imperium tuom demutat atque edictum Apollinis.
872	Eu hércle morbum acrem ac durum di vostram fidem.
873	vel hic qui insanit, quam valuit paulo prius;
874	ei derepente tantus morbus incidit.
875	ibo atque accersam medicum iam quantum potest.—
876	Iamne isti abierunt, quaeso, ex conspectu meo,
877	qui me vi cogunt, ut validus insaniam?
878	quid cesso abire ad navem, dum salvo licet?
879	vosque omnis quaeso, si senex revenerit,
881	ne me indicetis qua platea hinc aufugerim.—
882	Lumbi sedendo, óculi spectando dolent,
883	manendo medicum, dum se ex opere recipiat.
884	odiosus tandem vix ab aegrotis venit.
885	ait se óbligasse crus fractum Aesculapio,
886	Apollini autem brachium. nunc cogito,
887	utrum me dicam ducere medicum an fabrum.
888	atque eccum incedit. move formicinum gradum.
889	quid esse ílli morbi, dixeras? narra, senex.
890	num laruatust aut cerritus? fac sciam.
891	num eum veternus aut aqua intercus tenet?
892	Quin ea te causa duco, ut id dicas mihi
893	atque illum ut sanum facias.
893b	Perfacile id quidemst.
894	sanum futurum, mea ego id promitto fide.
895	Magna cum cura ego illum curari volo.
896	Quin suspirabo plus sescenta ín die:
897	ita ego eum cum cura magna curabo tibi.
898	Atque eccum ipsum hominem. observemus, quam rem agat.
899	Edepol ne hic dies pervorsus atque advorsus mi optigit.
900	quae me clam ratus sum facere, ea ómnia fecit palam
901	parasitus, qui me complevit flagiti et formidinis,
902	meus Vlixes, suo qui regi tantum concivit mali.
903	quém ego hominem, síquidem vivo, vita evolvam sua—
904	sed ego stultus sum, qui illius esse dico, quae meast:
905	meo cibo et sumptu educatust. anima privabo virum.
906	condigne autem haec meretrix fecit, ut mos est meretricius:
907	quia rogo, palla ut referatur rursum ad uxorem meam,
908	mihi se ait dedisse. eu edepol né ego homo vivo miser.
909	Audin quae loquitur?
909b	Se miserum praedicat.
909c	Adeas velim.
910	Salvos sis, Menaechme. quaeso, cur apertas brachium?
911	non tu scis, quantum isti morbo nunc tuo facias mali?
912	Quin tu te suspendis?
912b	Ecquid sentis?
912c	Quidni sentiam?
913	non potest haec res ellebori †iungere optinerier.
914	sed quid ais, Menaechme?
914b	Quid vis?
914c	Dic mihi hoc quod te rogo:
915	album an atrum vinum potas?
915b	Quin tu is in malam crucem?
916	Iam hercle occeptat insanire primulum. 
916b	Quin tu me interrogas,
917	purpureum panem an puniceum soleam ego esse an luteum?
918	soleamne esse avis squamosas, piscis pennatos?
918b	Papae,
919	audin tu ut deliramenta loquitur? quid cessas dare
921	potionis aliquid prius quam percipit insania?
922	Mane modo, etiam percontabor alia.
922b	Occidis fabulans.
923	Dic mihi hoc: solent tibi umquam óculi duri fieri?
924	Quid? tu me lucustam censes esse, homo ignavissime?
925	Dic mihi: en umquam intestina tibi crepant, quod sentias?
926	Vbi satur sum, nulla crepitant; quando esurio, tum crepant.
927	Hoc quidem edepol hau pro insano verbum respondit mihi.
928	perdormiscin usque ad lucem? facilen tu dormis cubans?
929	Perdormisco, si resolvi árgentum cui debeo—
930	qui te Iuppiter dique omnes, percontator, perduint.
931	Nunc homo insanire occeptat: de illis verbis cave tibi.
932	Immo Nestor nunc quidem est de verbis, praeut dudum fuit;
933	nam dudum uxorem suam esse aiebat rabiosam canem.
934	Quid, ego?
934b	Dixti insanus, inquam.
934c	Egone?
934d	Tu istic, qui mihi
935	etiam me iunctis quadrigis minitatu's minitatus es prosternere.
936	egomet haec te vidi facere, égomet haec ted arguo.
941	At ego te sacram coronam surrupuisse Iovi scio,
942	et ob eam rem in carcerem ted esse compactum scio,
943	et postquam es emissus, caesum virgis sub furca scio;
944	tum patrem occidisse et matrem vendidisse etiam scio.
945	satin haec pro sano male dicta male dictis respondeo?
946	Obsecro hercle, medice, propere, quidquid facturu's facturus es , face.
947	non vides hominem insanire?
947b	Scin quid facias optimum est?
948	ad me face uti deferatur.
948b	Itane censes?
948c	Quippini?
949	ibi meo arbitratu potero curare hominem.
949b	Age ut lubet.
950	Elleborum potabis faxo áliquos viginti dies.
951	At ego te pendentem fodiam stimulis triginta dies.
952	I, arcesse homines, qui illunc ad me deferant.
952b	Quot sunt satis?
953	Proinde ut insanire video, quattuor, nihilo minus.
954	Iam hic erunt. asserva tu istunc, medice.
954b	Immo ibo domum,
955	ut parentur quibus paratis opus est. tu servos iube
956	hunc ad me ferant.
956b	Iam ego illic faxo erit.
956c	Abeo.
956d	Vale.—
957	Abiit socerus, abiit medicus. nunc sólus sum. pro Iuppiter,
958	quid illuc est quod med hisce homines insanire praedicant?
959	nam équidem, postquam gnatus sum, numquam aegrotavi unum diem,
960	neque ego insanio neque pugnas neque ego litis coepio.
961	salvus salvos alios video, novi homines, adloquor.
962	an illi perperam insanire me aiunt, ipsi insaniunt?
963	quid ego nunc faciam? domum ire cupio: úxor non sinit;
964	huc autem nemo intromittit. nimis proventum est nequiter.
965	hic ero usque: ad noctem saltem, credo, intromittar domum.
966	Spectámen bonó servo id ést, qui rem erílem
967	procurat, videt, collocat cogitatque,
968	ut absente eró rem erí diligenter
969	tutétur, quam si ípse adsit aút rectiús.
970	tergúm quam gulam, crura quam ventrem oportet
971	potióra esse, cuí cor modéste sitúmst.
972	recordetur id, qui nihili sunt, quid eis preti
973	détur ab suis eris, ignavis, improbis viris:
974	verbéra compedes
975	molaé, magna lassitudo fames frigus durum,
976	haec prétia sunt ignaviae.
977	id ego male malum metuo: propterea bonum esse certumst potius quam malum;
978	nam magis multo patior facilius verba: verbera ego odi,
979	nimióque edo lubéntius molitúm, quam molitum praéhibeo.
980	proptérea eri imperium éxsequor, bene ét sedate servo id;
981	atqué mihi id prodest.
982	álii ita ut in rem esse ducunt, sint: ego ita ero ut me esse oportet;
983	metum míhi adhibeam, culpam ábstineam, ero ut ómnibus in locis sím praesto:
983a	servi, qui cum culpa carent metuont, solent esse eris utibiles.
983b	nam illi, qui nil metuont, postquam malum promeriti, tunc ei metuont.
984	metuam haúd multum. prope est quándo erus ob fácta pretium exsólvet.
985	éo ego exemplo servio, térgi ut in rem esse arbitror.
986	postquam ín tabernam vása et servos cónlocavi, ut iusserat,
987	ita vénio adversum. nunc foris pultabo, adesse ut me sciat,
988	† neque virum ex hoc saltu damni salvom ut educam foras.
989	séd metuo, ne sero veniam depugnato proelio.
990	Pér ego vobis deos atque homines dico, ut imperium meum
991	sapienter habeatis curae, quae imperavi atque impero:
992	facite illic homo iam in medicinam ablatus sublimen siet,
993	nisi quidem vos vostra crura aut latera nihili penditis.
994	cave quisquam, quod illíc minitetur, vostrum flocci fecerit.
995	quid státis? quid dubitátis? iam sublímen raptum opórtuit.
996	ego ibo ad medicum: praesto ero illi, cum venietis.
996b	Occidi,
997	quid hoc ést negoti? quid illisce homines ad me currunt, opsecro?
998	quid voltis vos? quid quaeritatis? quid me circumsistitis?
999	quo rapitis me? quo fertis me? perii, opsecro vestram fidem,
1000	Epidamnienses, subvenite, cives. quin me mittitis?
1001	Pro di immortales, obsecro, quid ego oculis aspicio meis?
1002	erum meum indignissime nescio qui sublimen ferunt.
1003	Ecquis suppetias mihi audet ferre?
1003b	Ego, ere, audacissime.
1004	o facinus indignum et malum, Epidamnii cives, erum
1005	meum hic in pacato oppido luci deripier in via,
1006	qui liber ad vos venerit.
1007	mittite istunc.
1007b	Obsecro te, quisquis es, operam mihi ut des,
1008	neu sinas in me insignite fieri tantam iniuriam.
1009	Immo et operam dabo et defendam et subvenibo sedulo.
1010	numquam te patiar perire, me perirest aequius.
1011	eripe oculum ísti, ab umero qui tenet, ere, te obsecro.
1012	hisce ego iam sementem in ore faciam pugnosque obseram.
1013	maximo hodie malo hercle vostro ístunc fertis. mittite.
1014	Teneo ego huic oculum.
1014b	Face ut oculi locus in capite appareat.
1015	vos scelesti, vos rapacis, vos praedones.
1015b	Periimus.
1016	obsecro hercle.
1016b	Mittite ergo.
1016c	Quid me vobis tactiost?
1017	pecte pugnis.
1017b	Agite abite, fugite hinc in malam crucem.
1018	em tibi etiam: quia postremus cedis, hoc praemi feres.
1019	nimis bene ora commetavi atque ex mea sententia.
1020	edepol, ere, ne tibi suppetias temperi adveni modo.
1021	At tibi di semper, adulescens, quisquis es, faciant bene.
1022	nam absque te esset, hodie numquam ad solem occasum viverem.
1023	Ergo edepol, si recte facias, ere, med emittas manu.
1024	Liberem ego te?
1024b	Verum, quandoquidem, ere, te servavi.
1024c	Quid est?
1025	adulescens, erras.
1025b	Quid, erro?
1025c	Per Iovem adiuro patrem,
1026	med erum tuom non esse.
1026b	Non taces?
1026c	Non mentior;
1027	nec meus servos úmquam tale fecit quale tu mihi.
1028	Sic sine igitur, si tuom négas me ésse, abire liberum.
1029	Mea quidem hercle causa liber esto atque ito quo voles.
1030	Nempe iubes?
1030b	Iubeo hercle, si quid imperi est in te mihi.
1031	Salve, mi patrone. cum tu liber es, Messenio,
1032	gaudeo. credo hercle vobis. sed, patrone, te obsecro,
1033	ne minus imperes mihí quam cum tuos servos fui.
1034	apud ted habitabo et quando ibis, una tecum ibo domum.
1035	Minime.
1035b	Nunc ibo in tabernam, vasa atque argentum tibi
1036	referam. recte est obsignatum in vidulo marsuppium
1037	cum viatico: id tibí iam huc adferam.
1037b	Adfer strenue.
1038	Salvom tibi ita ut mihi dedisti reddibo. hic me mane.—
1039	Nimia mira mihi quidem hodie exorta sunt miris modis:
1040	alii me negant eum esse qui sum, atque excludunt foras
1040a	
1041	vel ille qui se petere argentum modo, qui servom se meum
1042	esse aiebat, meus servator, quem ego modo emisi manu;
1043	is ait se mihi allaturum cum argento marsuppium:
1044	id si attulerit, dicam ut a me ábeat liber quo volet,
1045	ne tum, quando sanus factus sit, a me argentum petat.
1046	socer et medicus me insanire aiebant. quid sit, mira sunt.
1047	haec nihilo esse mihi videntur setius quam somnia.
1048	nunc ibo intro ad hanc meretricem, quamquam suscenset mihi,
1049	si possum exorare ut pallam reddat, quam referam domum.—
1050	Men hodie usquam convenisse te, audax, audes dicere,
1051	postquam advorsum mi imperavi ut huc venires?
1051b	Quin modo
1052	erupui, homines quom ferebant te sublimen quattuor,
1053	apud hasce aedis. tu clamabas deum fidem atque hominum omnium,
1054	quóm ego accurro teque eripio vi pugnando ingratiis.
1055	ob eam rem, quia te servavi, me amisisti liberum.
1056	cum argentum dixi me petere et vasa, tu quantum potest
1057	praecucurristi obviam, ut quae fecisti infitias eas.
1058	Liberum ego te iussi abire?
1058b	Certo.
1058c	Quin certissimumst,
1059	mepte potius fieri servom, quam te umquam emittam manu.
1060	Si vóltis per oculos iurare, nihilo hercle ea causa magis
1061	faciétis, ut ego hódie abstulerim pallam et spinter, pessumae.
1062	Pro di ímmortales, quid ego video?
1062b	Quid vides?
1062c	Speculum tuom.
1063	Quid negoti est?
1063b	Tuast imago. tam consimilest quam potest.
1064	Pol profecto haud est dissimilis, meam quom formam noscito.
1065	O adulescens, salve, qui me servavisti, quisquis es.
1066	Adulescens, quaeso hercle eloquere tuom mihi nomen, nisi piget.
1067	Non edepol ita promeruisti de me, ut pigeat, quae velis
1068	obsequi . mihi est Menaechmo nomen.
1068b	Immo edepol mihi.
1069	Siculus sum Syracusanus.
1069b	Eadem urbs et patria est mihi.
1070	Quid ego ex te audio?
1070b	Hoc quod res est.
1070c	Novi equidem hunc: erus est meus.
1071	ego quidem huius servos sum, sed med esse huius credidi.
1072	ego hunc censebam te esse, huic etiam éxhibui negotium.
1073	quaeso ignoscas, si quid stulte dixi atque imprudens tibi.
1074	Delirare mihi videre: non commeministi, simul
1075	te hodie mecum exire ex navi?
1075b	Enim vero aequom postulas.
1076	tú erus es: tu servom quaere. tu salveto: tu vale.
1077	hunc ego esse aio Menaechmum.
1077b	At ego me.
1077c	Quae haec fabulast?
1078	tú es Menaechmus?
1078b	Me esse dico, Moscho prognatum patre.
1079	Tun meo patre es prognatus?
1079b	Immo equidem, adulescens, meo;
1080	tuom tibi neque occupare neque praeripere postulo.
1081	Di immortales, spem insperatam date mihi quam suspicor.
1082	nam nisi me animus fallit, hi sunt gemini germani duo.
1083	nam et patriam et patrem conmemorant pariter qui fuerint sibi.
1084	sevocabo erum. Menaechme.
1084b	Quid vis?
1084c	Non ambos volo,
1085	sed uter vostrorum est advectus mecum navi.
1085b	Non ego.
1086	At ego.
1086b	Te volo igitur. huc concede.
1086c	Concessi. quid est?
1087	Illic homó aut sycophanta aut geminus est frater tuos.
1088	nam ego hominem hominis similiorem numquam vidi álterum.
1089	neque aqua aquae nec lacte est lactis, crede mi, usquam similius,
1090	quam hic tui est, tuque huius autem; post eandem patriam ac patrem
1091	memorat. meliust nos adire átque hunc percontarier.
1092	Hercle qui tu me admonuisti recte, et habeo gratiam.
1093	perge operam dare, obsecro hercle; liber esto, si invenis
1094	hunc meum fratrem esse.
1094b	Spero.
1094c	Et ego item spero fore.
1095	Quid ais tu? Menaechmum, opinor, te vocari dixeras.
1096	Ita vero.
1096b	Huic item Menaechmo nomen est. in Sicilia
1097	te Syracusis natum esse dixti: et hic natust ibi.
1098	Moschum tibi patrem fuisse dixti: huic itidem fuit.
1099	nunc operam potestis ambo mihi dare et vobis simul.
1100	Promeruisti ut ne quid ores quod velis, quin impetres.
1101	tam quasi me emeris argento, liber servibo tibi.
1102	Spes mihi est, vos inventurum fratres germanos duos
1103	geminos, una matre natos et patre uno uno die.
1104	Mira memoras. utinam efficere quod pollicitu's pollicitus es possies.
1105	Possum. sed nunc agite uterque id quod rogabo dicite.
1106	Vbi lubet, roga: réspondebo. nil reticebo quod sciam.
1107	Est tibi nomen Menaechmo?
1107b	Fateor.
1107c	Est itidem tibi?
1108	Est.
1108b	Patrem fuisse Moschum tibi ais?
1108c	Ita vero.
1108d	Et mihi.
1109	Esne tu Syracusanus?
1109b	Certo.
1109c	Quid tu?
1109d	Quippini?
1110	Optime usque adhuc conveniunt signa. porro operam date.
1111	quid longissime meministi, dic mihi, in patria tua?
1112	Cum patre ut abii Tarentum ád mercatum, postea
1113	inter homines me deerrare á patre atque inde avehi.
1114	Iuppiter supreme, serva me.
1114b	Quid clamas? quin taces?
1115	quot eras annos gnatus, quom te pater a patria ávehit?
1116	Septuennis: nam tunc dentes mihi cadebant primulum.
1117	neque patrém umquam postilla vidi.
1117b	Quid? vos tum patri
1118	filii quot eratis?
1118b	Vt nunc maxime memini, duo.
1119	Vter eratis, tun an ille, maior?
1119b	Aeque ambo pares.
1120	Qui id potest?
1120b	Gemini ambo eramus.
1120c	Di me servatum volunt.
1121	Si interpellas, ego tacebo potius.
1121b	Taceo.
1121c	Dic mihi:
1122	uno nomine ambo eratis?
1122b	Minime. nam mihi hoc erat,
1123	quod nunc est, Menaechmo: íllum tum vocabant Sosiclem.
1124	Signa adgnovi, contineri quin complectar non queo.
1125	mi germane gemine frater, salve. ego sum Sosicles.
1126	Quo modo igitur post Menaechmo nomen est factum tibi?
1127	Postquam ad nos renuntiatum est te et patrem esse mortuom,
1128	avos noster mutavit: quod tibi nomen est, fecit mihi.
1129	Credo ita esse factum ut dicis. sed mi hoc responde.
1129a	Roga.
1131	Quid erat nomen nostrae matri?
1131b	Teuximarchae.
1131c	Convenit.
1132	o salve, insperate multis annis post quem conspicor.
1133	Frater, et tu, quém ego multis miseriis laboribus
1134	usque adhuc quaesivi quemque ego esse inventum gaudeo.
1135	Hoc erat, quod haec te meretrix huius vocabat nomine:
1136	hunc censebat te esse, credo, quom vocat te ad prandium.
1137	Namque edepol iussi hic mihi hodie prandium appararier,
1138	clam meam uxorem, quoi pallam surrupui dudum domo,
1139	eam dedi huic.
1139b	Hanc, dicis, frater, pallam, quam ego habeo?
1139c	Haec east.
1140	quo modo haec ad te pervenit?
1140b	Meretrix huc ad prandium
1141	me abduxit, me sibi dedisse aiebat. prandi perbene,
1142	potavi atque accubui scortum, pallam et aurum hoc abstuli .
1143	Gaudeo edepol, si quid propter me tibi evenit boni.
1144	nam illa quom te ad se vocabat, memet esse credidit.
1146	Numquid me morare quin ego liber, ut iusti, siem?
1147	Optimum atque aequissimum orat, frater: fac causa mea.
1148	Liber esto.
1148b	Quom tu es liber, gaudeo, Messenio.
1149	Sed meliorest opus auspicio, ut liber perpetuo siem.
1151	Quoniam haec evenerunt, frater, nostra éx sententia,
1152	in patriam redeamus ambo.
1152b	Frater, faciam, ut tu voles.
1153	auctionem hic faciam et vendam quidquid est. nunc interim
1154	eamus intro, frater.
1154b	Fiat.
1154c	Scitin quid ego vos rogo?
1155	Quid?
1155b	Praeconium mi ut detis.
1155c	Dabitur.
1155d	Ergo nunciam
1156	vis conclamari auctionem fore?
1156b	Equidem die septimi.
1157	Auctio fiet Menaechmi mane sane septimi.
1158	venibunt servi, supellex, fundi, aedes, omnia.
1159	venibunt quiqui licebunt, praesenti pecunia.
1160	venibit uxor quoque etiam, si quis emptor venerit.
1161	vix credo tota auctione capiet † quinquagesies.
1162	nunc, spectatores, valete et nobis clare plaudite.
